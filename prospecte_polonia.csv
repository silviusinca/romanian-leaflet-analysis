"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect 1. Ce este Aciclovir Accord şi pentru ce se utilizează 2. Ce trebuie să ştiţi înainte să luaţi Aciclovir Accord 3. Cum să luaţi Aciclovir Accord 4. Reacţii adverse posibile 5. Cum se păstrează Aciclovir Accord 6. Conţinutul ambalajului şi alte informaţii 1. Ce este Aciclovir Accord şi pentru ce se utilizează Acest medicament conține substanța activă aciclovir. Aciclovir Accord este un medicament antiviral (antiviral înseamnă ”împotriva virusurilor”) și previne multiplicarea virusurilor. Aciclovir Accord poate fi utilizat pentru:  tratamentul și prevenirea unei infecții cauzate de un virus numit herpes simplex. Aciclovir Accord se utilizează în principal la pacienții cu un răspuns imun redus cauzat de un transplant de măduvă osoasă sau de tratamentul leucemiei acute.  tratamentul zonei zoster la pacienții cu rezistență redusă și tratamentul zonei zoster severe la pacienții cu rezistență normală. Zona zoster este cauzată de un virus numit Varicella-zoster  tratamentul infecțiilor grave ale organelor genitale cauzate de un virus numit herpes genitalis  tratamentul meningitei cauzate de un virus numit herpes simplex al encefalitei  tratamentul infecțiilor la nou-născuți cauzată de un virus numit herpes neonatal 2. Ce trebuie să ştiţi înainte să luaţi Aciclovir Accord Nu utilizaţi Aciclovir Accord:  dacă sunteți alergic la aciclovir sau la oricare dintre celelalte componente ale acestui medicament enumerate la pct. 6. Nu luați Aciclovir Accord dacă cele de mai sus se aplică în cazul dumneavoastră. Dacă nu sunteți sigur, discutați cu medicul dumneavoastră sau cu farmacistul înainte de a lua Aciclovir Accord. 2 Atenţionări şi precauţii Discutați cu medicul dumneavoastră sau cu farmacistul înainte de a avea Aciclovir Accord dacă:  aveți probleme cu rinichii  aveți peste 65 de ani. Dacă nu sunteți sigur dacă cele de mai sus se aplică în cazul dumneavoastră, discutați cu medicul dumneavoastră sau cu farmacistul înainte de a lua aciclovir. Este important să beți multă apă în timp ce luați aciclovir. Aciclovir Accord împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. Acestea includ medicamente eliberate fără prescripție medicală, inclusiv medicamente pe bază de plante. În special, spuneți medicului dumneavoastră sau farmacistului dacă luați oricare dintre următoarele medicamente:  probenecid, utilizat pentru tratarea gutei  cimetidină, utilizată pentru tratamentul ulcerelor gastrice  tacrolimus, ciclosporină sau micofenolat de mofetil, utilizate pentru a opri respingerea de către organism a organelor transplantate. Sarcina, alăptarea și fertilitatea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați- vă medicului dumneavoastră sau farmacistului pentru recomandări înainte de a lua acest medicament. Conducerea vehiculelor şi folosirea utilajelor Aciclovir Accord este utilizat în general la pacienții spitalizați. Prin urmare, informațiile privind conducerea vehiculelor și folosirea utilajelor nu se aplică. Aciclovir Accord conține sodiu Acest medicament conține sodiu 26,7 mg (componenta principală a sării de masă/pentru gătit) în fiecare flacon de 10 ml, aceasta fiind echivalentă cu 1,41% din doza zilnică zilnică recomandată de sodiu pentru un adult, 53,4 mg sodiu (componenta principală a sării de masă/pentru gătit) în fiecare flacon de 20 ml, aceasta fiind echivalentă cu 2,82% din doza zilnică maximă zilnică recomandată de sodiu pentru un adult, 106,8 mg sodiu (componenta principală a sării de masă/pentru gătit) în fiecare flacon de 40 ml, aceasta fiind echivalentă cu 5,65% din doza zilnică maximă zilnică recomandată de sodiu pentru un adult. 3. Cum să luaţi Aciclovir Accord Cum se administrează medicamentul Nu este de așteptat ca dumneavostră să vă administrați singur acest medicament. Acesta vă va fi întotdeauna administrat de către o persoană care este instruită pentru acest lucru. Înainte de a vi se administra medicamentul, acesta trebuie diluat. Aciclovir va fi administrat sub formă de perfuzie continuă într-o venă. Astfel, medicamentul vă este administrat lent, pe parcursul unei perioade de timp.. Doza care vi se va administra, frecvența și durata dozei vor depinde de:  tipul de infecție pe care o aveți  greutatea dumneavostră corporală  vârsta dumneavoastră. 3 Doza uzuală de Aciclovir Accord la adulți este cuprinsă între 5 și 10 mg pe kg, administrată la fiecare 8 ore. La copiii cu vârsta cuprinsă între 3 luni și 12 ani, medicul va calcula doza de Aciclovir Accord în funcție de suprafața corporală. Pentru nou-născuții tratați pentru o infecție herpetică neonatală, doza uzuală este de 20 mg pe kg, administrată la fiecare 8 ore, timp de 14-21 de zile. La vârstnici și la pacienții cu funcție renală redusă, medicul poate reduce doza prin perfuzarea mai puțin frecventă. Medicul dumneavoastră poate ajusta doza de Aciclovir Accord dacă:  Aveți probleme cu rinichii. Dacă aveți probleme cu rinichii, este important să vi se administreze multe lichide în timpul tratamentului cu aciclovir. Discutați cu medicul dumneavoastră înainte de a vi se administra aciclovir. dacă se aplică oricare dintre cele de mai sus. Dacă vi se administrează prea mult Aciclovir Accord Dacă credeți că vi s-a administrat prea mult aciclovir, discutați imediat cu medicul dumneavoastră sau cu asistenta medicală. Dacă vi s-a administrat prea mult aciclovir, este posibil să:  vă simțiți confuz sau agitațt  aveți halucinații (să vedeți sau să auziți lucruri care nu sunt acolo)  aveți convulsii  să deveniți inconștient (comă). 4. Reacţii adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Următoarele reacții adverse pot apărea în cazul acestui medicament: Reacții alergice (pot afecta până la 1 din 10.000 de persoane) Dacă aveți o reacție alergică, încetați să luați aciclovir și adresați-vă imediat unui medic. Semnele pot include:  erupție trecătoare pe piele, mâncărime sau urticarie pe piele  umflarea feței, buzelor, limbii sau a altor părți ale corpului  scurtarea respirației , respirație șuierătoare sau dificultăți de respirație  febră inexplicabilă (temperatură ridicată) și senzație de leșin, în special atunci când stați în picioare. Alte reacții adverse includ: Frecvente (pot afecta până la 1 din 10 persoane)  senzație sau stare de rău  erupții pe piele asemanătoare urticariei, cu mâncărime  reacție la nivelul pielii după expunerea la lumină (fotosensibilitate)  mâncărime  umflare, roșeață și sensibilitate la locul injectării.  creșterea valorilor enzimelor hepatice. Mai puțin frecvente (pot afecta până la 1 din 100 persoane) 4  număr redus de globule roșii din sânge (anemie)  număr redus de globule albe din sânge (leucopenie)  număr redus de trombocite din sânge (celule care ajută la coagularea sângelui) (trombocitopenie). Foarte rare (pot afecta până la 1 din 10000 persoane)  dureri de cap sau senzație de amețeală  diaree sau dureri de stomac  senzație de oboseală  febră  efecte asupra unor teste de urină sau de sânge  senzație de slăbiciune  senzație de agitație sau confuzie  frisoane sau tremurături  halucinații (a vedea sau a auzi lucruri care nu sunt acolo)  convulsii  senzație neobișnuită de somnolență sau moleșeală  instabilitate la mers și lipsă de coordonare  dificultăți de vorbire  incapacitatea de a gândi sau de a judeca în mod clar  inconștiență (comă)  paralizie a unei părți sau a întregului corp  tulburări de comportament, de vorbire și de mișcare a ochilor  gât rigid și sensibilitate la lumină  inflamație a ficatului (hepatită)  îngălbenire a pielii și a albului ochilor (icter)  probleme ale rinichilor în cazul în care urinați puțin sau deloc  dureri la nivel lombar, în zona rinichilor sau chiar deasupra șoldului (colică renală). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http://www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Aciclovir Accord Nu lăsați acest medicament la vederea și îndemâna copiilor. A se păstra la temperaturi sub 25°C. Nu utilizați acest medicament după data de expirare înscrisă pe cutie după {EXP}. Data de expirare se referă la ultima zi a lunii respective. Aruncați soluția neutilizată. 5 Nu aruncați niciun medicament pe calea apei menajere sau a deșeurilor menajere. Întrebați farmacistul cum să aruncați medicamentele pe care nu le mai utilizați. Aceste măsuri vor contribui la protejarea mediului. 6. Conţinutul ambalajului şi alte informaţii Ce conţine Aciclovir Accord  Substanța activă este aciclovir. Fiecare ml conține aciclovir sodic echivalent cu aciclovir 25 mg. Fiecare flacon a 10 ml concentrat conține aciclovir sodic echivalent cu aciclovir 250 mg. Fiecare flacon a 20 ml concentrat conține aciclovir sodic echivalent cu aciclovir 500 mg. Fiecare flacon a 40 ml concentrat conține aciclovir sodic echivalent cu aciclovir 1 g.  Celelalte componente sunt hidroxid de sodiu și/sau acid clorhidric, concentrate și apă pentru preparate injectabile. Hidroxidul de sodiu și/sau acidul clorhidric sunt utilizate pentru ajustarea pHului soluției. Cum arată Aciclovir Accord şi conţinutul ambalajului Acest medicament este un concentrat pentru soluție perfuzabilă. Este furnizat sub formă de soluție limpede, incoloră sau aproape incoloră, ambalată într-un flacon din sticlă. Este o soluție concentrată care este diluată, apoi administrată sub formă de perfuzie (picurare). Valoarea pH-ului este cuprinsă între 10,7 și 11,7. Flacoane din sticlă transparentă de 10, 20 sau 50 ml (cu volume de umplere de 10, 20 și, respectiv, 40 ml), dop din cauciuc și sigiliu flip off din aluminiu. Este disponibil în cutii cu 1 flacon, 5 flacoane sau 10 flacoane. Este posibil ca nu toate mărimile de ambalaj să fie comercializate Deţinătorul autorizaţiei de punere pe piaţă şi fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricantul LABORATORI FUNDACIÓ DAU, C/ C, 12-14 Pol. Ind. Zona Franca, Barcelona, 08040, Spania Accord Healthcare Polska Sp. z o.o., ul. Lutomierska 50, 95-200 Pabianice, Polonia Pharmadox Healthcare Limited KW20A Kordin Industrial Park Paola, PLA 3000, Malta Acest medicament este autorizat în Statele Membre ale Spaţiului Economic European sub următoarele denumiri comerciale: Statul Membru Denumirea comercială AT Aciclovir Accord 25 mg/ml Konzentrat zur Herstellung einer Infusionslösung 6 Statul Membru Denumirea comercială NL Aciclovir Accord 25 mg/ml Concentraat voor oplossing voor infusie DE Aciclovir Accord 25 mg/ml Konzentrat zur Herstellung einer Infusionslösung DK Aciclovir Accord 25 mg/ml Koncentrat til infusionsvæske, opløsning EE Aciclovir Accord FI Aciclovir Accord 25 mg/ml Infuusiokonsentraatti, liuosta varten NO Aciclovir Accord SE Aciclovir Accord LT Aciclovir Accord 25 mg/ml koncentratas infuziniam tirpalui PL Aciclovir Accord RO Aciclovir Accord 25 mg/ml concentrat pentru soluţie perfuzabilă SI Aciklovir Accord 25 mg/ml koncentrat za raztopino za infundiranje BG Aciclovir Accord 25 mg/ml Концентрат за инфузионен разтвор Aciclovir Accord 25 mg/ml concentrate for solution for infusion CZ Aciclovir Accord CY Aciclovir Accord 25 mg/ml concentrate for solution for infusion IT Aciclovir Accordpharma PT Aciclovir Accord ES Aciclovir Accord 25 mg/ml Concentrado para solución para perfusión FR Aciclovir Accord 25 mg/ml Solution à diluer pour perfusion Acest prospect a fost aprobat în mai 2020. 7 Următoarele informaţii sunt destinate numai profesioniştilor din domeniul sănătăţii Numai de unică folosință. Aruncați orice soluție neutilizată. Orice cantitate de produs neutilizat sau material rezidual, trebuie îndepărtată în conformitate cu cerinţele locale. Din doza calculată, se determină numărul și concentrația corespunzătoare a flacoanelor care trebuie utilizate. Administrare: Doza necesară de aciclovir trebuie administrată prin perfuzie intravenoasă lentă cu durata de o oră. Aciclovir Accord poate fi administrat printr-o pompă de perfuzie cu viteză controlată. Alternativ, Aciclovir Accord poate fi diluat în continuare pentru a se administra o concentrație de aciclovir de cel mult 5 mg/ml (0,5% m/v) pentru administrare prin perfuzie. Adăugați volumul necesar de Aciclovir Accord la soluția perfuzabilă aleasă, conform recomandărilor de mai jos, și agitați bine pentru a asigura o amestecare adecvată. Pentru copii și nou-născuți, unde se recomandă menținerea la minim a volumului de lichid de perfuzie, se recomandă ca diluarea să fie pe baza a 4 ml de soluție (100 mg aciclovir) adăugată la 20 ml de lichid de perfuzie. Pentru adulți, se recomandă utilizarea pungilor de perfuzie care conțin 100 ml de lichid de perfuzie, chiar și atunci când aceasta ar cauza o concentrație de aciclovir substanțial sub 0,5% m/v. Astfel, o pungă de perfuzie de 100 ml poate fi utilizată pentru orice doză cuprinsă între 250 mg și 500 mg aciclovir (10 și 20 ml soluție reconstituită), dar trebuie utilizată o a doua pungă de perfuzie pentru doze cuprinse între 500 mg și 1000 mg. Atunci când este diluat în conformitate cu schemele recomandate, se cunoaște că aciclovirul este compatibil cu următoarele lichide de perfuzie și este stabil timp de până la 24 de ore la temperatura camerei (sub 25°C): Perfuzie intravenoasă cu clorură de sodiu (0,45% și 0,9% m/v) Clorură de sodiu (0,18% m/v) și glucoză (4% m/v) perfuzie intravenoasă Clorură de sodiu (0,45% m/v) și glucoză (2,5% m/v) perfuzie intravenoasă Perfuzie intravenoasă cu lactat de sodiu compus (Soluția lui Hartmann). Aciclovirul diluat în conformitate cu schema de mai sus va da o concentrație de aciclovir de cel mult 0,5% m/v. Deoarece nu este inclus niciun conservant antimicrobian, diluarea trebuie efectuată în condiții aseptice complete, imediat înainte de utilizare, și orice soluție neutilizată aruncată. În cazul în care în soluție apare turbiditate sau cristalizare vizibilă înainte sau în timpul perfuziei, preparatul trebuie aruncat. Compatibilitatea a fost demonstrată cu seringi din polipropilenă (PP), seturi de administrare i.v. nonpolivinilclorură (PVC) și pungi de perfuzie non-policlorură de vinil (PVC)."
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. - Înainte de a lua acest medicament, este deosebit de important să înţelegeţi informaţiile prezentate la pct. 3 “Cum să luați Acid alendronic/Colecalciferol Accord”. Ce găsiţi în acest prospect 1. Ce este Acid alendronic/Colecalciferol Accord şi pentru ce se utilizează 2. Ce trebuie să ştiţi înainte să luaţi Acid alendronic/Colecalciferol Accord 3. Cum să luaţi Acid alendronic/Colecalciferol Accord 4. Reacţii adverse posibile 5. Cum se păstrează Acid alendronic/Colecalciferol Accord 6. Conţinutul ambalajului şi alte informaţii 1. Ce este Acid alendronic/Colecalciferol Accord şi pentru ce se utilizează Ce este Acid alendronic/Colecalciferol Accord? Acid alendronic/Colecalciferol Accord este un comprimat care conţine două substanţe active, acid alendronic (denumit frecvent alendronat) şi colecalciferol cunoscut sub denumirea de vitamina D3. Ce este alendronatul? Alendronatul aparţine unui grup de medicamente non-hormonale numite bisfosfonaţi. Alendronatul previne pierderea de masă osoasă ce apare la femei după ce au ajuns la menopauză şi ajută la reconstrucţia osoasă. El reduce riscul fracturilor de coloană vertebrală şi şold. Ce este vitamina D? Vitamina D este un factor nutritiv esenţial, necesar pentru absorbţia calciului şi sănătatea oaselor. Organismul poate absorbi în mod adecvat calciul din alimente doar dacă dispune de suficientă vitamină D. Foarte puţine alimente conţin vitamină D. Sursa principală o reprezintă expunerea în timpul verii la lumina soarelui, ceea ce determină producerea de vitamină D la nivelul pielii noastre. Pe măsură ce îmbătrânim, pielea noastră produce mai puţină vitamină D. Prea puţină vitamină D poate duce la pierderea de masă osoasă şi osteoporoză. Deficitul sever de vitamină D poate determina slăbiciune musculară şi poate duce la căderi şi un risc mai mare al fracturilor. 2 Pentru ce se utilizează Acid alendronic/Colecalciferol Accord? Medicul dumneavoastră v-a prescris Acid alendronic/Colecalciferol Accord pentru tratamentul osteoporozei şi pentru că aveţi risc de insuficiență a vitaminei D. Acesta reduce riscul fracturilor coloanei vertebrale sau ale şoldului la femeile aflate în perioada de menopauză. Ce este osteoporoza? Osteoporoza reprezintă subţierea şi diminuarea rezistenţei oaselor. Ea este frecventă la femei, după menopauză. La menopauză, ovarele încetează să mai producă hormonul feminin, estrogenul, care ajută la păstrarea sănătăţii scheletului femeii. Ca rezultat, apare pierderea de masă osoasă şi oasele devin mai puţin rezistente. Cu cât femeia ajunge mai repede la menopauză, cu atât este mai mare riscul osteoporozei. La început, osteoporoza poate să nu aibă simptome. Totuşi, dacă este lăsată netratată, poate determina apariţia fracturilor osoase. Deşi, de obicei sunt dureroase, fracturile oaselor coloanei vertebrale pot să treacă neobservate până când determină scădere în înălţime. Fracturile osoase pot să apară în timpul unor activităţi normale, de zi cu zi, cum ar fi ridicatul sau în urma unor traumatisme minore care nu ar determina ruperea osului normal. Fracturile osoase apar, de obicei, la nivelul şoldului, coloanei vertebrale sau încheieturii mâinii şi pot duce nu doar la apariţia durerii, ci şi a unor probleme considerabile, cum ar fi încovoierea spatelui (,,cocoaşa femeii în vârstă”) şi pierderea mobilităţii. Cum poate fi tratată osteoporoza? Pe lângă tratamentul dumneavoastră cu Acid alendronic/Colecalciferol Accord, medicul dumneavoastră vă poate sugera să vă modificaţi modul de viaţă pentru a vă ameliora condiţia, cum ar fi: Oprirea fumatului Fumatul pare a creşte rata de pierdere a masei dumneavoastră osoase şi, de aceea, poate creşte riscul dumneavoastră de fracturi osoase. Exerciţii fizice La fel ca muşchii, oasele necesită exerciţiu fizic pentru a rămâne rezistente şi sănătoase. Adresaţi-vă medicului dumneavoastră înainte de a începe orice program de exerciţii fizice. Păstrarea unei diete echilibrate Medicul dumneavoastră vă poate da sfaturi în legătură cu dieta dumneavoastră sau dacă trebuie să luaţi vreun supliment nutritiv. 2. Ce trebuie să ştiţi înainte să luaţi Acid alendronic/Colecalciferol Accord Nu luați Acid alendronic/Colecalciferol Accord - dacă sunteţi alergică la alendronat sodic trihidrat, colecalciferol sau la oricare dintre celelalte componente ale acestui medicament (enumerate la pct. 6); - dacă aveţi anumite probleme ale esofagului (esofag – parte a tubului digestiv situată între gură şi stomac), cum ar fi îngustarea acestuia sau dificultate la înghiţire; - dacă nu puteţi să staţi în picioare sau în şezut timp de cel puţin 30 de minute; - dacă medicul dumneavoastră v-a spus că aveţi concentraţie scăzută a calciului în sânge. Dacă credeţi că vă aflaţi în oricare dintre situaţiile menţionate mai sus, nu luaţi comprimatele. Discutaţi mai întâi cu medicul dumneavoastră şi urmaţi sfatul pe care vi l-a dat. Atenţionări şi precauţii Înainte să luaţi Acid alendronic/Colecalciferol Accord, adresaţi-vă medicului dumneavoastră sau farmacistului dacă:  aveţi probleme ale rinichilor;  aveţi sau ați avut recent orice problemă la înghiţire sau digestivă;  medicul dumneavoastră v-a stabilit diagnosticul de esofag Barrett (o afecţiune asociată cu modificări ale celulelor care căptuşesc esofagul inferior); 3  vi s-a spus că aveți probleme cu absorbția mineralelor la nivelul stomacului sau intestinului (sindrom de malabsorbție);  aveţi o stare de sănătate precară a danturii, prezentaţi afecţiuni la nivelul gingiei, aveţi planificată o extracţie dentară sau nu vi se efectuează o supraveghere dentară de rutină;  aveţi cancer;  sunteţi sub tratament cu chimioterapie sau radioterapie;  luați inhibitori ai angiogenezei (cum sunt bevacizumabul sau talidomida), care sunt utilizați în tratamentul cancerului;  luați corticosteroizi (cum sunt prednisonul sau dexametazona), care sunt utilizați în tratamentul unor afecțiuni, cum sunt astmul bronșic, poliartrita reumatoidă și alergiile severe;  sunteţi sau aţi fost fumătoare (deoarece acest lucru poate creşte riscul de apariţie a problemelor dentare). Este posibil să fiţi sfătuită să efectuaţi un control stomatologic înainte de începerea tratamentului cu Acid alendronic/Colecalciferol Accord. Este important să menţineţi o bună igienă orală în timpul tratamentului cu Acid alendronic/Colecalciferol Accord. Trebuie să efectuaţi controale stomatologice de rutină pe toată durata tratamentului dumneavoastră şi trebuie să vă adresaţi medicului dumneavoastră sau dentistului dacă aveţi orice problemă la nivelul gurii sau dinţilor, cum este pierderea dinţilor, durerea sau umflarea. Iritaţia, inflamaţia sau ulceraţia esofagului (esofag – parte a tubului digestiv situată între gură şi stomac), adeseori însoţite de simptome precum durerea în piept, arsuri la stomac, dificultate sau durere la înghiţire, pot să apară, mai ales dacă pacientele nu beau un pahar plin cu apă şi/sau dacă se întind în poziţie culcat după mai puţin de 30 de minute după ce au luat Acid alendronic/Colecalciferol Accord. Aceste reacţii adverse se pot agrava dacă pacientele continuă să ia Acid alendronic/Colecalciferol Accord după apariţia acestor simptome. Copii şi adolescenţi Acid alendronic/Colecalciferol Accord nu trebuie administrat la copii şi adolescenţi cu vârsta mai mică de 18 ani. Acid alendronic/Colecalciferol Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Este posibil ca suplimentele de calciu, medicamentele antiacide şi unele medicamente orale să interfereze cu absorbţia Acid alendronic/Colecalciferol Accord dacă sunt luate în acelaşi timp. De aceea, este important să urmaţi recomandările de la pct. 3 “Cum să luați Acid alendronic/Colecalciferol Accord” şi să aşteptaţi cel puţin 30 de minute înainte de administrarea oricăror alte medicamente sau suplimente orale. Unele medicamente pentru tratamentul reumatismului sau al durerii pe termen lung denumite antiinflamatoare nesteroidiene (AINS) (cum sunt acidul acetilsalicilic sau ibuprofenul) ar putea determina probleme la nivelul stomacului. Prin urmare, se recomandă precauţie la administrarea acestor medicamente în acelaşi timp cu Acid alendronic/Colecalciferol Accord. Este posibil ca anumite medicamente sau aditivi alimentari să împiedice ajungerea vitaminei D din Acid alendronic/Colecalciferol Accord în corpul dumneavoastră, inclusiv înlocuitorii sintetici ai grăsimilor, uleiurile minerale, medicamentele folosite pentru scăderea în greutate, orlistatul şi medicamentele care scad colesterolul, colestiramina şi colestipolul. Medicamentele pentru crizele convulsive (convulsii) (cum sunt fenitoina sau fenobarbitalul) pot scădea eficacitatea vitaminei D. În plus, suplimentele de vitamina D pot fi avute în vedere pe baze individuale. 4 Acid alendronic/Colecalciferol Accord împreună cu alimente şi băuturi Este posibil ca alimentele şi băuturile (inclusiv apa minerală) să diminueze eficacitatea Acid alendronic/Colecalciferol Accord dacă acesta este luat concomitent. De aceea, este important să urmaţi recomandările de la pct. 3 “Cum să luați Acid alendronic/Colecalciferol Accord”. Trebuie să aşteptaţi cel puţin 30 de minute înainte de a consuma orice fel de alimente sau băuturi, exceptând apa. Sarcina şi alăptarea Acid alendronic/Colecalciferol Accord este recomandat a fi utilizat doar de către femeile în postmenopauză. Nu trebuie să luaţi Acid alendronic/Colecalciferol Accord dacă sunteţi sau credeţi că aţi putea fi gravidă sau dacă alăptaţi. Conducerea vehiculelor şi folosirea utilajelor La utilizarea Acid alendronic/Colecalciferol Accord au fost raportate reacţii adverse (de exemplu vedere înceţoşată, ameţeli şi durere severă la nivelul oaselor, muşchilor sau articulaţiilor) care vă pot afecta capacitatea de a conduce vehicule sau de a folosi utilaje (vezi pct. 4 “Reacții adverse posibile”). Dacă prezentaţi oricare dintre aceste reacţii adverse, nu conduceţi până când nu vă simţiţi mai bine. Acid alendronic/Colecalciferol Accord conţine lactoză şi zahăr Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. Acid alendronic/Colecalciferol Accord conţine sodiu Acest medicament conține sodiu mai puțin de 1 mmol (23 mg) pe comprimat, adică practic “nu conține sodiu”. 3. Cum să luați Acid alendronic/Colecalciferol Accord Luaţi întotdeauna Acid alendronic/Colecalciferol Accord exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Luați un comprimat Acid alendronic/Colecalciferol Accord o dată pe săptămână. Urmaţi cu atenţie aceste instrucţiuni. 1) Alegeţi ziua din săptămână care se potriveşte cel mai bine programului dumneavoastră. În fiecare săptămână, luați un comprimat Acid alendronic/Colecalciferol Accord în ziua aleasă de către dumneavoastră. Este foarte important să urmaţi instrucţiunile de la punctele 2), 3), 4) şi 5) pentru a facilita ajungerea rapidă a comprimatului Acid alendronic/Colecalciferol Accord în stomac şi pentru a ajuta la reducerea riscului ca acesta să vă irite esofagul (esofag – parte a tubului digestiv care face legătura între gură şi stomac). 2) După ce v-aţi trezit de dimineaţă şi înainte de a consuma alimente sau băuturi sau de a lua alte medicamente, înghiţiţi comprimatul de Acid alendronic/Colecalciferol Accord întreg, cu un pahar plin cu apă (nu apă minerală) (nu mai puţin de 200 ml), astfel încât Acid alendronic/Colecalciferol Accord să fie absorbit în mod adecvat.  Nu luați comprimatul cu apă minerală (plată sau carbogazoasă).  Nu luați comprimatul cu cafea sau ceai.  Nu luați cumprimatul cu suc sau lapte. Nu sfărâmaţi şi nu mestecaţi comprimatul şi nu-l lăsaţi să se dizolve în gură din cauza posibilității de apariție a ulcerațiilor la nivelul gurii. 5 3) Nu vă aşezaţi în poziţie culcată – staţi în poziţie verticală (în şezut, în picioare sau în mers) – timp de cel puţin 30 de minute după ce aţi înghiţit comprimatul. Nu vă aşezaţi în poziţie culcată decât după prima masă a zilei. 4) Nu utilizaţi Acid alendronic/Colecalciferol Accord înainte de culcare sau dimineaţa înainte de ridicarea din pat. 5) Dacă observaţi apariţia dificultăţii sau a durerii la înghiţire, durerii în piept sau apariţia ori înrăutăţirea arsurilor la stomac, nu mai luați Acid alendronic/Colecalciferol Accord şi adresaţi-vă medicului dumneavoastră. 6) După ce aţi înghiţit comprimatul de Acid alendronic/Colecalciferol Accord, aşteptaţi cel puţin 30 de minute înaintea primului consum de alimente sau băuturi sau de prima administrare a altor medicamente din zi, inclusiv medicamente antiacide, suplimente de calciu şi vitamine. Acid alendronic/Colecalciferol Accord este eficace doar atunci când este luat pe stomacul gol. Dacă luați mai mult Acid alendronic/Colecalciferol Accord decât trebuie Dacă luați din greşeală mai multe comprimate, beţi un pahar plin cu lapte şi adresaţi-vă imediat medicului dumneavoastră. Nu vă provocaţi vărsături şi nu vă aşezaţi în poziţie culcată. Dacă uitaţi să luați Acid alendronic/Colecalciferol Accord Dacă omiteţi o doză, pur și simplu luați un comprimat în dimineaţa după ce v-aţi amintit. Nu luaţi două comprimate în aceeaşi zi. Reveniţi la administrarea o dată pe săptămână, aşa cum aţi stabilit iniţial, în ziua aleasă de către dumneavoastră. Dacă încetaţi să utilizaţi Acid alendronic/Colecalciferol Accord Este important să luați Acid alendronic/Colecalciferol Accord atât timp cât medicul dumneavoastră v-a prescris medicamentul. Din moment ce nu se cunoaște cât timp trebuie să luați Acid alendronic/Colecalciferol Accord, trebuie să discutați periodic cu medicul dumneavoastră necesitatea de a continua tratamentul cu acest medicament, pentru a determina dacă Acid alendronic/Colecalciferol Accord este încă potrivit pentru dumneavoastră. Un card de instrucțiuni este inclus în cutia pentru Acid alendronic/Colecalciferol Accord. Acesta conține informații importante, amintindu-vă cum să luați corect Acid alendronic/Colecalciferol Accord. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Adresați-vă imediat medicului dumneavoastră dacă observaţi oricare dintre următoarele reacţii adverse, care pot fi grave şi pentru care este posibil să aveţi nevoie de tratament medical de urgenţă: Frecvente (pot afecta până la 1 din 10 persoane):  arsuri la stomac; dificultate la înghiţire; durere la înghiţire; ulceraţie esofagiană (esofag - parte a tubului digestiv situată între gură şi stomac) care poate determina durere în piept, arsuri la stomac sau dificultate sau durere la înghiţire. 6 Rare (pot afecta până la 1 din 1000 persoane):  reacţii alergice cum ar fi urticaria; umflarea feţei, buzelor, limbii şi/sau a gâtului, care pot determina dificultăţi la respiraţie sau la înghiţire; reacţii severe la nivelul pielii;  durere la nivelul gurii şi/sau a maxilarului, umflare sau sensibilitate la atingere în interiorul gurii, amorţeală sau o senzaţie de greutate la nivelul maxilarului, sau mobilizarea unui dinte. Acestea pot fi semne de distrugere a osului la nivelul maxilarului (osteonecroză), în general asociate cu întârzierea vindecării şi infecţie, apărute de obicei după extracţia unui dinte. Adresaţi-vă medicului dumneavoastră şi dentistului dacă prezentaţi astfel de simptome;  rareori poate să apară fractura neobişnuită la nivelul femurului, în special la pacientele care urmează un tratament de lungă durată pentru osteoporoză. Adresaţi-vă medicului dumneavoastră dacă prezentaţi durere, slăbiciune sau disconfort la nivelul coapsei, şoldului sau la nivel inghinal, deoarece acest lucru poate fi un semn precoce al unei posibile fracturi de femur;  durere la nivelul oaselor, muşchilor şi/sau articulaţiilor care este severă. Alte reacţii adverse includ Foarte frecvente (pot afecta mai mult de 1 din 10 persoane):  durere la nivelul oaselor, muşchilor şi/sau articulaţiilor care este uneori severă. Frecvente (pot afecta până la 1 din 10 persoane):  umflare la nivelul articulaţiilor;  durere abdominală; senzaţie de disconfort la nivelul stomacului sau eructaţii după masă; constipaţie; senzaţie de plin la nivelul stomacului; diaree; flatulență;  căderea părului; senzaţie de mâncărime;  durere de cap; ameţeală;  oboseală; umflarea mâinilor şi picioarelor. Mai puţin frecvente (pot afecta până la 1 din 100 persoane):  greaţă; vărsături;  iritaţia sau inflamaţia esofagului (esofag – parte a tubului digestiv situată între gură şi stomac) sau a stomacului;  scaun de culoare neagră sau cu aspect de păcură;  vedere înceţoşată, durere sau înroşire a ochiului;  erupţie cutanată tranzitorie; înroşirea pielii;  simptome tranzitorii asemănătoare celor de gripă, cum ar fi dureri musculare, senzaţie generală de rău asociată uneori cu febră, de obicei la începutul tratamentului;  tulburări ale gustului. Rare (pot afecta până la 1 din 1000 persoane):  simptome ale concentraţiei scăzute a calciului în sânge inclusiv crampe sau spasme musculare şi/sau senzaţie de furnicături la nivelul degetelor sau în jurul gurii;  ulcere gastrice sau peptice (uneori severe sau cu sângerare);  îngustarea esofagului (esofag – parte a tubului digestiv situată între gură şi stomac);  erupţie cutanată tranzitorie agravată de lumina solară;  ulcere la nivelul gurii. Foarte rare (pot afecta până la 1 din 10000 persoane):  discutați cu medicul dumneavoastră dacă aveți durere la nivelul urechii, secreție din ureche și/sau infecție a urechii. Acestea ar putea fi semne ale deteriorării oaselor de la nivelul urechii. Raportarea reacţiilor adverse 7 Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe website-ul Agenţiei Naţionale a Medicamentului şi a Dispozitivelor Medicale http://www.anm.ro/. Agenția Națională a Medicamentului și a Dispozitivelor Medicale Str. Aviator Sănătescu nr. 48, sector 1 București 011478-RO Tel: +4 0757 117 259 Fax: +4 0213 163 497 e-mail: adr@anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Acid alendronic/Colecalciferol Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe blister, după EXP. Data de expirare se referă la ultima zi a lunii respective. A se păstra în blisterul original pentru a fi protejat de umiditate şi lumină. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Acid alendronic/Colecalciferol Accord - Substanţele active sunt acidul alendronic şi colecalciferolul (vitamina D3). Fiecare comprimat Acid alendronic/Colecalciferol Accord 70 mg/2800 UI conţine acid alendronic 70 mg sub formă de alendronat sodic trihidrat şi colecalciferol (vitamină D3) 70 micrograme (2800 UI). Fiecare comprimat Acid alendronic/Colecalciferol Accord 70 mg/5600 UI conţine acid alendronic 70 mg sub formă de alendronat sodic trihidrat şi colecalciferol (vitamină D3) 140 micrograme (5600 UI). - Celelalte componente sunt lactoză, celuloză microcristalină, croscarmeloză de sodiu, stearat de magnezium, ulei de floarea soarelui, rafinat, butilhidroxitoluen (BHT) (E321), gelatină, sucroză, amidon de porumb şi silicat de de aluminiu și de magneziu. Cum arată Acid alendronic/Colecalciferol Accord şi conţinutul ambalajului Acid alendronic/Colecalciferol Accord 70 mg/2800 UI este disponibil sub formă de comprimate oblongi, biconvexe, de culoare albă până la aproape albă, marcate cu „2800” pe o față, cu dimensiuni de 12,3 mm ± 0,2 mm în lungime și 6,5 mm ± 0,2 mm în lățime. Acid alendronic/Colecalciferol Accord 70 mg/5600 UI este disponibil sub formă de comprimate de formă rectangulară modificată, de culoare albă până la aproape albă, marcate cu „5600” pe o față, cu dimensiuni de 11,4 mm ± 0,2 mm în lungime și 7,2 mm ± 0,2 mm în lățime. Comprimatele de Acid alendronic/Colecalciferol Accord sunt disponibile în blistere din PA-Al-PVC/Al, în cutie de carton conținând 4 sau 12 comprimate. 8 Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă și fabricanții"
"Citiți cu atenție și în întregime acest prospect înainte de a începe să luați acest medicament deoarece conține informații importante pentru dumneavoastră. Luați întotdeauna acest medicament conform indicațiilor din acest prospect sau indicațiilor medicului dumneavoastră sau farmacistului. - Păstrați acest prospect. S-ar putea să fie necesar să-l recitiți. - Întrebați farmacistul dacă aveți nevoie de mai multe informații sau recomandări. - Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. Vezi pct. 4. - Dacă după 3 zile pentru tratarea febrei şi 5 zile pentru tratarea durerii (3 zile la adolescenți cu vârsta peste 15 ani) nu vă simțiți mai bine sau vă simțiți mai rău, trebuie să vă adresați unui medic. Ce găsiți în acest prospect 1. Ce este Aliflusin și pentru ce se utilizează 2. Ce trebuie să știți înainte să luați Aliflusin 3. Cum să luați Aliflusin 4. Reacții adverse posibile 5. Cum se păstrează Aliflusin 6. Conținutul ambalajului și alte informații 1. Ce este Aliflusin și pentru ce se utilizează Aliflusin este un medicament ce conţine 3 substanţe active: paracetamol, cu efect analgezic şi antipiretic, maleat de clorfeniramină, care reduce secreția nazală, inhibă senzaţia de strănut şi lăcrimarea ochilor, și acid ascorbic, care acoperă deficitul de vitamina C din organism. Acest medicament se utilizează pe termen scurt pentru tratarea simptomelor de gripă, răceală şi stări asemănătoare gripei cum sunt durerea de cap, febra, durerea în gât, în special însoţite de secreții nazale, la adulţi şi adolescenţi cu vârsta peste 15 ani. Utilizați Aliflusin doar în cazul unei combinații de simptome de răceală și gripă, cum ar fi dacă aveți dureri/febră și vă curge nasul. Dacă după 3 zile pentru tratarea febrei şi 5 zile pentru tratarea durerii (la adolescenţi peste 15 ani – 3 zile) nu vă simțiți mai bine sau vă simțiți mai rău, trebuie să vă adresați unui medic. 2. Ce trebuie să știți înainte să luați Aliflusin Nu luaţi Aliflusin 2 - dacă sunteţi alergic la paracetamol, acid ascorbic sau maleat de clorfeniramină sau la oricare din componentele acestui medicament (enumerate la pct. 6); - dacă suferiţi de insuficiență hepatică severă; - dacă aveţi glaucom cu unghi închis; - dacă aveți risc de retenție urinară asociat cu afecțiuni ale uretrei prostatice; - dacă luaţi sau ați luat în ultimele două săptămâni un tratament cu inhibitori de monoaminoxidază (IMAO, pentru tratarea depresiei); - copiii şi adolescenţii cu vârsta sub 15 ani. Atenționări și precauții Înainte să luați Aliflusin, adresați-vă medicului dumneavoastră sau farmacistului. Atenţionări speciale În cazul febrei ridicate sau persistente, apariţiei unei suprainfecţii bacteriene, persistenţei simptomelor mai mult de 3 zile în caz de febră şi 5 zile în caz de durere (adolescenți cu vârsta peste 15 ani – 3 zile), adresaţi-vă medicului. Acest medicament conţine paracetamol. Verificaţi să nu luaţi alte medicamente care conţin paracetamol, inclusiv medicamente care se eliberează fără prescripţie. Nu le luaţi în acelaşi timp, pentru a nu depăşi doza zilnică recomandată (vezi pct. 3). Riscul de supradozaj în cazul acestui medicament este mai mare la pacienţii cu boli de ficat. Trebuie utilizat cu precauție de pacienţii: • cu boli de ficat uşoare până la moderate, inclusiv insuficiență hepatică care nu este cauzată de ciroză alcoolică, sindrom Gilbert (icter familial non-hemolitic), • cu boli cu nivel redus de glutation, de ex. grad mare de malnutriţie, anorexie, indice redus al masei corporale (IMC), care sunt slăbiți • deshidratați, • care consumă alcool în mod regulat, • cu septicemie. Consumul de paracetamol poate crește riscul de acidoză metabolică. Simptomele de acidoză metabolică includ: respiraţie mai profundă, rapidă, dificilă, greaţă, vomă şi pierderea poftei de mâncare. Adresaţi-vă medicului dumneavoastră imediat dacă apar simptomele menţionate mai sus. Nu utilizați împreună cu alte medicamente de răceală şi gripă. Atenţionări Paracetamolul se va utiliza cu precauţie de către pacienţii cu insuficiență renală, hepatită acută, deficiență de glucozo-6-fosfatdehidrogenază, anemie hemolitică şi deficiență de methemoglobinreductaza. Datorită riscului unei crize hipertensive, acest medicament nu se va utiliza de către pacienţii care iau sau au luat în ultimele două săptămâni un tratament cu inhibitori de monoaminoxidază (vezi pct. „Nu luaţi Aliflusin""). Datorită conţinutului de clorfeniramină, alcoolul, medicamentele care conţin alcool şi sedativele (în special barbituricele) trebuie evitate în timpul tratamentului cu acest medicament. Aceste medicamente măresc efectul sedativ al antihistaminicelor, care pot afecta capacitatea de a conduce vehicule şi de a folosi utilaje. A se folosi cu atenţie de către pacienţii cu astm bronşic sau boală pulmonară obstructivă cronică, cu boli cardiovasculare, hipertensiune, hipertiroidism şi obstrucţie la evacuarea gastrică. 3 Influenţa asupra rezultatelor analizelor de laborator Administrarea paracetamolului poate afecta analizele de sânge pentru acid uric şi glucoză. Clorfeniramina poate influenţa rezultatul testelor cutanate la alergeni. Se recomandă să se întrerupă utilizarea produsului cu cel puţin 3 zile înainte de testele cutanate. Copii și adolescenți Acest medicament nu trebuie folosit la copii şi adolescenţi cu vârsta mai mică de 15 ani. Aliflusin împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. Nu luaţi Aliflusin dacă luați sau ați luat în ultimele două săptămâni inhibitori de monoaminoxidază (IMAO) (medicamente pentru tratarea depresiei) (vezi pct. „Nu luaţi Aliflusin”). Medicamentele care conţin alcool trebuie evitate dacă luaţi Aliflusin. Atenţie dacă utilizaţi: - derivați opioizi (analgezice, antitusive şi tratamente de substituţie), - neuroleptice (medicamente pentru tratarea afecţiunilor psihiatrice, în special schizofrenia şi alte psihoze), - barbiturice (medicamente pentru tratarea insomniei și epilepsiei), - benzodiazepine (medicamente cu efect anxiolitic, sedativ, hipnotic, anticonvulsivant şi relaxante musculare), - anxiolitice, altele decât benzodiazepine (ex. meprobamat), - medicamente pentru tratarea insomniei (lorazepam, diazepam), - sedative antidepresive (amitriptilină, doxepină, mianserin, mirtazapină, trimipramină), - antihistaminice blocante ale receptorilor H1 (medicamente pentru tratarea alergiilor), - antihipertensive care acţionează la nivelul sistemului nervos central, - baclofen (relaxant muscular), - talidomidă (medicament care afectează sistemul imunitar, folosit pentru a trata mielomul multiplu), - medicamente antiparkinsoniene anticolinergice (cum ar fi benzatropina), - antispastice precum atropina (care conţin hioscină), - disopiramida (medicament folosit pentru tratarea bolilor de inimă), - neuroleptice fenotiazinice (medicamente folosite pentru a trata psihozele, cum ar fi clorpromazina, tioridazina, perfenazina), - clozapina (medicament folosit pentru tratarea schizofreniei şi tulburărilor psihiatrice în boala Parkinson), - salicilamidă (analgezic), - rifampicină (antibiotic), - medicamente antiepileptice (ex. fenitoină, carbamazepină, lamotrigină şi altele), - barbiturice pentru tratarea insomniei şi alte medicamente care produc inducție enzimatică la nivelul ficatului, - cafeină, - medicamente antiinflamatoare nesteroidiene (acid acetilsalicilic, ibuprofen, diclofenac, naproxen), - anticoagulante cumarinice (acenocoumarol, warfarină), - flufenazină (medicament folosit pentru tratarea psihozelor), - zidovudină, - lamotrigină, - domperidonă, 4 - metoclopramid, - probenecid, - colestiramină, - cloramfenicol, - orice substanţe cu efect dăunător pentru ficat. Aliflusin împreună cu alimente, băuturi și alcool Evitaţi consumul de alcool pe durata tratamentului cu Aliflusin, pentru că poate fi dăunător pentru ficat şi poate avea un efect excesiv de sedare. Sarcina, alăptarea și fertilitatea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului sau farmacistului pentru recomandări înainte de a lua acest medicament. Sarcină Aliflusin nu este recomandat în timpul sarcinii datorită prezenţei clorfeniraminei. Alăptare Aliflusin nu este recomandat în timpul alăptării datorită prezenţei clorfeniraminei. Fertilitate Studiile pe animale nu au indicat efecte negative ale paracetamolului, maleatului de clorfeniramină sau acidului ascorbic asura fertilităţii. Conducerea vehiculelor și folosirea utilajelor Poate apărea o stare de somnolenţă, în special la începutul tratamentului, care afectează abilitățile psihice și fizice de conducere a vehiculelor şi de folosire a utilajelor. Acest efect poate fi mai mare în cazul în care consumaţi concomitent alcool, luaţi medicamente ce conţin alcool sau sedative. Se recomandă să se evite condusul vehiculelor şi folosirea utilajelor în timpul utilizării acestui medicament. Aliflusin conţine sodiu Acest medicament conţine 254,5 mg sodiu (principalul component al sării de gătit/de masă) în fiecare comprimat efervescent. Acesta este echivalentul a 12,6% din doza zilnică maximă recomandată de sodiu pentru un adult. Trebuie să ţineţi cont de acest lucru dacă vi s-a prescris o dietă cu un conţinut scăzut de sare (sodiu). Aliflusin conţine izomalt şi glucoză (componente ale maltodextrinei) Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. Acest medicament conţine 799,00 mg izomalt per comprimat efervescent. 3. Cum să luați Aliflusin Luați întotdeauna acest medicament exact așa cum v-a spus medicul dumneavoastră sau farmacistul. Discutați cu medicul dumneavoastră sau cu farmacistul dacă nu sunteți sigur. Folosirea de către adulţi sau adolescenţi cu vârstă peste 15 ani: Doza recomandată este de un singur comprimat efervescent (500 mg paracetamol, 200 mg acid ascorbic, 4 mg maleat de clorfeniramină) la nevoie, de până la 3 ori pe zi, la un interval de cel puţin 4 ore între doze. Doza zilnică maximă de 3 comprimate efervescente (1500 mg paracetamol, 600 mg acid ascorbic şi 12 mg maleat de clorfeniramină) nu trebuie depăşită într-un interval de 24 de ore. 5 Pacienţii cu insuficiență renală Dacă aveţi probleme cu rinichii, intervalul între 2 doze va fi stabilit de medicul dumneavoastră. Pacienţii cu insuficiență hepatică Pentru pacienţii cu insuficiență hepatică uşoară până la moderată sau sindrom Gilbert, doza trebuie redusă sau intervalele între doze trebuie prelungite. Doza şi intervalul între 2 doze va fi stabilit de medicul dumneavoastră. Nu luați acest medicament dacă aveți insuficiență hepatică severă (vezi pct. „Nu luaţi Aliflusin""). Vârstnici Nu este necesară o ajustare a dozei la vârstnicii cu funcţie renală/hepatică normală. Utilizarea la copii și adolescenți Acest medicament nu trebuie folosit la copii şi adolescenţi cu vârsta mai mică de 15 ani. Mod de administrare Administrare orală Comprimatele efervescente trebuie dizolvate într-un pahar cu apă caldă. A se consuma imediat după preparare. Durata tratamentului Acest medicament nu se va folosi mai mult de 3 zile în caz de febră şi 5 zile pentru tratarea durerii (adolescenţii cu vârsta peste 15 ani - 3 zile) fără a cere sfatul medicului. Acest medicament trebuie utilizat la apariţia durerii şi febrei. În cazul în care acestea dispar, tratamentul trebuie întrerupt. Dacă luaţi mai mult Aliflusin decât trebuie Opriţi tratamentul şi contactaţi imediat medicul sau serviciile medicale de urgenţă. Semne şi simptome cauzate de maleatul de clorfeniramină Supradozajul cu clorfeniramină poate provoca: convulsii (în special la copii), pierderea stării de conştienţă, comă. Semne şi simptome cauzate de paracetamol Riscul de intoxicație cu paracetamol se produce în special la persoanele în vârstă şi la copiii mici (cele mai întâlnite cauze sunt dozele mai mari decât cele recomandate şi intoxicația accidentală); aceste intoxicaţii pot fi fatale. Pacienţii nu trebuie să utilizeze concomitent alte medicamente ce conţin paracetamol datorită riscului de afectare gravă a ficatului în caz de supradozaj. O supradoză de medicament poate determina în câteva ore apariţia unor semne şi simptome cum sunt greaţă, vomă, transpiraţie excesivă, somnolență şi slăbiciune generală. Aceste semne şi simptome pot să dispară în ziua următoare, deşi începe să fie afectat ficatul, cu simptome cum sunt distensia epigastrică, reapariţia senzaţiei de greaţă şi icter. Dacă ați luat mai mult medicament decît trebuie, contactaţi imediat un medic, chiar dacă vă simţiţi bine, deoarece există riscul unei afectări întârziate, grave şi ireversibile a ficatului. Dacă ați luat mai mult medicament decît trebuie, contactaţi imediat un medic. Dacă uitați să luaţi Aliflusin Nu luați o doză dublă pentru a compensa doza uitată. Dacă aveți orice întrebări suplimentare cu privire la acest medicament, adresați-vă medicului dumneavoastră sau farmacistului. 4. Reacții adverse posibile 6 Ca toate medicamentele, acest medicament poate provoca reacții adverse, cu toate că nu apar la toate persoanele. Reacţii adverse ale paracetamolului: Întrerupeţi tratamentul şi cereți imediat sfatul unui medic sau mergeţi la spital în caz de: • umflare a laringelui, care face respiraţia imposibilă (cazuri izolate); • şoc anafilactic manifestat prin confuzie, piele palidă, scăderea tensiunii arteriale, transpiraţie, producerea unei cantităţi mici de urină, respiraţie accelerată, slăbiciune şi leşin (cazuri izolate); • eritem multiform (cazuri izolate); • reacţie cutanată severă: necroliză toxică epidermică (sindrom Lyell), eritem bulos multiform (sindrom Stevens-Johnson), pustuloză exantematoasă generalizată acută caracterizată prin erupție cutanată tranzitorie cu pustule pe întreg corpul, ulcerații la nivelul gurii, ochilor, organelor genitale şi pielii, pete roşii pe corp, adesea cu vezicule centrale, vezicule mari care se sparg, descuamarea unor zone întinse de piele, stare de slăbiciune, febră şi dureri în articulații (foarte rare); • mâncărimea persistentă a pielii (prurit), iritație cutanată, transpiraţie excesivă, apariţia de noduli, erupţii hemoragice sau veziculare pe piele (purpura), o reacţie alergică ce provoacă inflamarea ţesuturilor de sub piele (angioedem), o reacţie alergică ce provoacă o erupție pe piele (urticarie); acestea sunt rare; • pancreatită acută sau cronică, hemoragie, durere abdominală, diaree, greaţă, voma, insuficiență hepatică, afectare ireversibilă (necroză) a ficatului, îngălbenirea pielii, mucoaselor şi ochilor (icter); acestea sunt rare. Alte reacţii adverse includ: Rare (pot afecta 1 din 1000 persoane): • anemie cauzată de diferite deficiențe, supresia medulară, reducerea numărului de trombocite; • acumularea de lichid în ţesut (edem); • insuficiență renală (nefropatie) şi tulburări ale absorbţiei sau secreţiei în tubii renali (tubulopatii). Paracetamol este un medicament utilizat frecvent și reacțiile adverse raportate sunt rare şi de regulă cauzate de supradozaj. S-au raportat cazuri izolate de ameţeală. Reacţii adverse ale clorfeniraminei Întrerupeţi tratamentul şi cereți imediat sfatul unui medic sau mergeţi la spital dacă manifestaţi o reacţie alergică: • reacții de hipersensibilitate (alergice), reacţii anafilactice (reacţii alergice severe însoţite de tuse, dificultate la înghiţire, bătăi accelerate ale inimii, mâncărime, umflarea pleoapelor sau a zonei din jurul ochilor, a feţei, limbii, senzație de lipsă de aer, oboseală, etc.); • afectarea sistemului nervos central sub formă de somnolență, greaţă şi slăbiciune musculară, care la unii pacienţi dispare după 2-3 zile de tratament; se produce în mod frecvent; • blocarea căilor biliare (colestază), hepatită sau alte probleme hepatice (inclusiv durere abdominală la nivel superior sau durere abdominală, urină închisă la culoare etc.); acestea sunt rare. Alte reacţii adverse sunt: Frecvente (pot afecta 1 din 10 persoane): • mişcări necoordonate şi involuntare ale muşchilor feţei (diskinezie), tulburări de coordonare 7 (rigiditate), tremurături, amorţeli, furnicături, senzaţie de arsură precum înțepături de ac (parestezie); • vedere înceţoşată sau dublă; • nas sau gât uscat, mucoase uscate; • uscăciunea gurii, pierderea poftei de mâncare, tulburări ale ale gustului şi mirosului, tulburări gastrointestinale (greaţă, vomă, diaree, constipaţie, durere la nivel abdominal superior) care pot fi reduse atunci când se iau în timpul mesei; • transpiraţie crescută; • retenţie urinară şi/sau dificultăți la urinare. Rare (pot afecta 1 din 1000 persoane): • modificări ale analizelor de sânge (agranulocitoză, număr redus de globule albe, anemie cauzată de măduva osoasă (anemie aplastică) sau reducerea numărului de trombocite (trombocitopenie)) cu simptome precum sângerare neobişnuită, durere în gât şi oboseală; • fotosensibilitate, hipersensibilitate la medicamente similare; • uneori agitaţie, în special în doze mari la copii sau vârstnici, caracterizate prin anxietate, insomnie, nervozitate, halucinaţii, palpitaţii şi convulsii; • tinitus (senzaţii neplăcute de zgomot în ureche), labirintită acută ; • în general, în caz de suspradozaj, este afectat ritmul cardiac, pot apărea palpitaţii, bătăi accelerate ale inimii (tahicardie); • presiune scăzută a sângelui (hipotensiune), presiune crescută a sângelui (hipertensiune), acumularea de lichid în ţesuturi (edem); • apăsare în piept, dificultăţi la respiraţie; • incapacitate sexuală la bărbaţi (impotenţă), sângerări între menstruaţii. Raportarea reacțiilor adverse Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. De asemenea, puteți raporta reacțiile adverse direct la : Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucureşti 011478 - RO e-mail: adr@anm.ro. Website: www.anm.ro Raportând reacțiile adverse, puteți contribui la furnizarea de informații suplimentare privind siguranța acestui medicament. 5. Cum se păstrează Aliflusin A nu se lăsa la vederea și îndemâna copiilor. A nu se păstra la temperaturi peste 25 C. A se păstra în ambalajul original bine închis pentru a fi protejat de lumină şi umiditate. Nu utilizați acest medicament după data de expirare înscrisă pe cutie şi flacon după EXP. Data de expirare se referă la ultima zi a lunii respective. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conține Aliflusin 8 - Substanţele active sunt paracetamol, acid ascorbic şi maleat de clorfeniramină. Fiecare comprimat efervescent conţine 500 mg paracetamol, 200 mg acid ascorbic şi 4 mg maleat de clorfeniramină. - Alte ingrediente sunt: acidul citric, hidrogenocarbonat de sodiu, izomalt (E 953), macrogol 6000, zaharină de sodiu (E 954), aromă de lămâie (Tetrarome Lemon P 0551 987323: maltodextrină de porumb, arome (limonen, beta-pinen, citral, gama-terpinen, linalool), alfa tocoferol (E 307)), stearat de magneziu. Cum arată Aliflusin și conținutul ambalajului Ambalajul primar este un flacon alb, cilindric din polipropilenă închis cu un capac alb din polietilenă cu desicant. Ambalajul primar şi prospectul sunt introduse în cutia de carton. Ambalajul exterior conţine 10 (1 flacon) sau 20 (2 flacoane) de comprimate efervescente."
"Citiți cu atenție și în întregime acest prospect înainte de a începe să utilizați acest medicament, deoarece conține informații importante pentru dumneavoastră. • Păstrați acest prospect. S-ar putea să fie necesar să-l recitiți. • Dacă aveți orice întrebări suplimentare, adresați-vă medicului dumneavoastră, farmacistului sau asistentei medicale. • Dacă manifestați orice reacții adverse, adresați-vă medicului dumneavoastră, farmacistului sau asistentei medicale. Acestea includ orice posibile reacții adverse nemenționate în acest prospect. Vezi pct. 4. Ce găsiți în acest prospect: 1. Ce este Amiodaronă Accord și pentru ce se utilizează 2. Ce trebuie să știți înainte să utilizați Amiodaronă Accord 3. Cum să utilizați Amiodaronă Accord 4. Reacții adverse posibile 5. Cum se păstrează Amiodaronă Accord 6. Conținutul ambalajului și alte informații 1. Ce este Amiodaronă Accord și pentru ce se utilizează Amiodaronă Accord conține substanța activă clorhidrat de amiodaronă, care aparține unei clase de medicamente numite antiaritmice. Acesta acționează prin controlul bătăilor neregulate ale inimii (numite aritmii). Tratamentul cu Amiodaronă Accord este utilizat pentru adulți în: • Aritmii ventriculare grave, simptomatice, tahicardice. • Aritmii cardiace simptomatice care necesită tratament, cu bătăi rapide ale inimii și origine în atriu (aritmie cardiacă cu tahicardie supraventriculară), cum sunt: • Tahicardie joncțională AV, tahicardie supraventriculară în sindromul WPW, unde inima dumneavoastră bate neobișnuit de repede sau • Fibrilație atrială paroxistică (bătăi rapide sau neregulate ale inimii). Această indicație se aplică pacienților care nu răspund la tratamentul cu alte medicamente antiaritmice sau pentru care nu sunt indicate alte medicamente antiaritmice. Amiodaronă Accord este administrat când este nevoie de un răspuns rapid sau dacă nu puteți lua comprimate. Medicul dumneavoastră vă va administra acest medicament și veți fi monitorizat în spital sau sub supravegherea unui specialist. 2. Ce trebuie să știți înainte să utilizați Amiodaronă Accord 2 Nu utilizați Amiodaronă Accord dacă: • Sunteți alergic la clorhidrat de amiodaronă, iod sau la oricare dintre celelalte componente ale acestui medicament (enumerate la pct. 6) • Aveți probleme cu inima, care pot provoca o frecvență lentă de bătaie a inimii (cum sunt bloc cardiac sino-atrial sau bradicardie sinusală)) • Aveți diferite forme de tulburări de conducere (bloc AV de grad înalt, bloc bifascicular sau trifascicular sau boală a nodului sinusal) și nu aveți un stimulator cardiac • Aveți insuficiență cardiacă sau slăbiciune a mușchiului inimii (cardiomiopatie) • Aveți sau ați avut probleme tiroidiene • Aveți probleme severe de respirație, colaps circulator, sau hipotensiune arterială severă; (tensiune arterială foarte mică) • Aveți prelungire a intervalului QT preexistentă (modificare specială ECG) • Aveți nivel scăzut de potasiu în sânge (hipokaliemie) • Aveți istoric de angioedem (o anumită formă de umflare a pielii și a membranelor mucoase) • Luați tratament simultan cu inhibitori MAO (anumite antidepresive) • Luați alte medicamente care pot declanșa o formă specială de bătăi rapide ale inimii (torsada vârfurilor) • Sunteți gravidă, credeți că ați putea fi gravidă sau alăptați (cu excepția cazului în care tratamentul este considerat absolut esențial de către medicul dumneavoastră) Toate aceste contraindicații de mai sus nu se aplică utilizării amiodaronei pentru resuscitare cardiopulmonară (situația în care pacientul a avut un stop cardiorespirator) în tratamentul fibrilației ventriculare rezistente la defibrilație. Amiodaronă Accord nu trebuie administrat copiilor prematuri, nou-născuților sau unui copil cu vârsta de până la 3 ani. Nu utilizați acest medicament dacă oricare dintre cele de mai sus vi se aplică și discutați cu medicul dumneavoastră sau cu asistenta medicală. Atenționări și precauții Tratamentul cu Amiodaronă Accord trebuie utilizat numai într-un cadru spitalicesc specializat și sub monitorizare continuă (electrocardiogramă, tensiune arterială). Specific pentru injectarea intravenoasă: Injectarea intravenoasă este numai pentru situații de urgență și după ce alte măsuri au eșuat. Discutați cu medicul dumneavoastră, farmacistul sau asistenta medicală înainte de a utiliza Amiodaronă Accord dacă: • Aveți tensiune arterială scăzută ușor până la moderat • Aveți o inimă slabă sau insuficiență cardiacă • Aveți probleme cu glanda tiroidă • Aveți probleme cu ficatul • Vi se administrează doze mari de oxigen sau aveți orice alte probleme cu plămânii, inclusiv astm • Urmează să vi se facă o intervenţie chirurgicală care implică anestezie generală • Sunteți în vârstă • Dacă luați un medicament numit sofosbuvir, utilizat pentru tratamentul hepatitei C. În cazul aritmiilor care afectează ventriculii (aritmii ventriculare), inițierea amiodaronei necesită o monitorizare cardiacă atentă și poate fi efectuată numai dacă este disponibil echipament de urgență cardiacă. În timpul tratamentului de lungă durată (de exemplu, după trecerea la terapia orală), trebuie efectuate controale cardiace regulate. Sub tratament cu amiodaronă, poate apărea scăderea frecvenței cardiace (bradicardie). Scăderea frecvenței cardiace poate fi mai pronunțată la pacienții cu vârsta peste 65 de ani. Tratamentul trebuie 3 întrerupt în caz de bradicardie severă sau bloc cardiac. Există cazuri în care pot apărea noi aritmii sau aritmiile tratate se agravează. Acest lucru se întâmplă de obicei atunci când este combinat cu alte medicamente sau în caz de tulburări electrolitice (cum ar fi, de exemplu, modificări ale nivelului de potasiu din sânge). În aceste cazuri, trebuie evaluată întreruperea tratamentului cu acest medicament. Trebuie acordată o atenție deosebită în caz de hipotensiune arterială, insuficiență respiratorie severă, insuficiență cardiacă severă sau cardiomiopatie decompensată. Discutați cu medicul dumneavoastră sau cu farmacistul înainte de a lua Amiodaronă Accord dacă luați în prezent un medicament care conține sofosbuvir pentru tratamentul hepatitei C, deoarece poate duce la o încetinire a bătăilor inimii care vă pune viața în pericol. Medicul dumneavoastră poate lua în considerare tratamente alternative. Dacă este necesar un tratament cu amiodaronă și sofosbuvir, este posibil să aveți nevoie de monitorizare suplimentară a inimii. Spuneți imediat medicului dumneavoastră dacă luați un medicament care conține sofosbuvir pentru tratamentul hepatitei C și în timpul tratamentului aveți: • bătăi lente sau neregulate ale inimii sau probleme de ritm al inimii; • dificultăți de respirație sau agravarea dificultăților de respirație existente; • durere în piept; • uşoară stare de confuzie; • palpitații; • aproape-leșin sau leșin. Sub tratament cu amiodaronă, există un risc de a dezvolta boli pulmonare inflamatorii severe. Din acest motiv, dacă este posibil, înainte de începerea tratamentului trebuie efectuată o examinare cu raze X a plămânului (torace) și un test al funcției pulmonare. Cazuri de toxicitate hepatică au fost raportate recent după administrarea intravenoasă, care ar putea fi cauzate de solvent (polisorbat 80) mai degrabă decât de medicamentul în sine. Pot apărea probleme cu funcția hepatică în timpul administrării orale sau intravenoase (în cazul administrării intravenoase chiar în primele 24 de ore). Prin urmare, doza de amiodaronă trebuie redusă sau tratamentul trebuie întrerupt dacă creșterea valorilor transaminazelor (legată de funcția hepatică) depășește de trei ori valorile de referință. În timpul tratamentului, medicul dumneavoastră poate decide că trebuie să faceți teste: radiografie toracică (pentru a exclude complicațiile respiratorii) și analize de sânge pentru măsurarea transaminazelor (înainte de începerea tratamentului și în mod regulat pe tot parcursul tratamentului, pentru a verifica dacă ficatul dumneavoastră funcționează corect) și nivelurile de potasiu din sânge. Discutați cu medicul dumneavoastră dacă aveți tulburări de vedere: vedere încețoșată, vedere scăzută, vedere cu halouri de culoare, senzație de vedere în ceață. Dacă apare oricare dintre aceste probleme, trebuie să vise facă o examinare completă a vederii. Anestezie generală: Se recomandă prudență la pacienții cărora li se face anestezie generală sau primesc terapie cu oxigen în doză mare. După asocierea cu anestezice generale, au fost observate complicații potențial grave. Înainte de intervenția chirurgicală, anestezistul trebuie să fie avertizat că pacientului i se administrează amiodaronă. În timpul tratamentului, pot apărea afecțiuni ale pielii (reacții grave buloase), cum sunt sindromul Stevens-Johnson sau necroliza epidermică toxică, care poate fi foarte gravă sau chiar letală (vezi pct. 4). Dacă apar semne sau simptome de sindrom Stevens-Johnson sau necroliză epidermică toxică (erupție cutanată progresivă adesea cu vezicule sau răni în membranele mucoase), tratamentul cu amiodaronă trebuie întrerupt imediat. 4 Înainte de începerea tratamentului cu amiodaronă, dacă nivelurile de potasiu sunt scăzute, acestea trebuie corectate. Amiodarona conține iod și poate interfera cu absorbția de iodul marcat. Cu toate acestea, acest lucru nu afectează interpretarea testelor funcției tiroidiene (T3 liber , T4 liber și usTSH). Tiroida Din cauza riscului de a dezvolta o tiroidă hiperactivă sau subactivă (hiper- sau hipotiroidism) în timpul tratamentului cu amiodaronă, trebuie efectuate teste ale funcției tiroidiene înainte de începerea tratamentului. În timpul tratamentului și până la aproximativ un an după întreruperea tratamentului, aceste examinări trebuie repetate la intervale regulate, iar pacienții trebuie examinați pentru semne de tiroidă hiperactivă sau subactivă. Următoarele simptome pot indica disfuncție tiroidiană: Dacă tiroida dumneavoastră este subactivă (hipotiroidism): Creșterea în greutate, sensibilitatea la frig, oboseală, o încetinire extremă a bătăilor inimii (bradicardie) dincolo de efectul de așteptat cu Amiodaronă Accord. Cu glanda tiroidă hiperactivă (hipertiroidism): Scădere în greutate, bătăi rapide ale inimii (tahicardie), tremurături ale mușchilor (tremor), nervozitate, transpirație crescută și intoleranță la căldură, reapariție a aritmiilor sau angină pectorală, insuficiență cardiacă. Boli neuromusculare: Amiodarona poate provoca leziuni ale nervilor periferici și/sau musculare (neuropatii periferice și/sau miopatii). Acestea dispar de obicei la câteva luni după întreruperea tratamentului. Cu toate acestea, în cazuri individuale, acestea nu pot regresa complet. Protejați-vă pielea de lumina soarelui Stați departe de lumina directă a soarelui în timp ce utilizați acest medicament și timp de câteva luni după ce ați terminat utilizarea. Acest lucru este valabil și pentru aplicațiile de lumină UV și solar. Acest lucru din cauza faptului că pielea dumneavoastră va deveni mult mai sensibilă la soare și se poate arde, furnica sau bășica grav dacă nu luați următoarele măsuri de precauție: • asigurați-vă că utilizați crema cu factor de protecție solară ridicat • purtați întotdeauna o pălărie și haine care acoperă brațele și picioarele Disfuncție primară de grefă (DPG) după transplant cardiac: Dacă vă aflați pe o listă de așteptare pentru transplant de inimă și luați amiodaronă, aveți un risc crescut de complicații care pun viața în pericol (disfuncție primară de grefă) și medicul dumneavoastră vă poate schimba tratamentul înainte de transplant. În această complicație, inima transplantată nu mai funcționează corect într-un timp scurt după intervenția chirurgicală de transplant de inimă și, în cazuri severe, poate fi ireversibilă. Copii și adolescenți Siguranța și eficacitatea amiodaronei la copii nu a fost stabilită, astfel încât administrarea amiodaronei nu este recomandată la copii. Amiodaronă Accord împreună cu alte medicamente Acest medicament vă poate modifica răspunsul la alte medicamente; prin urmare, trebuie să spuneți medicului dumneavoastră dacă luați, ați luat recent sau ați putea lua orice alte medicamente, inclusiv medicamente care se eliberează fără rețetă. Medicul dumneavoastră va decide ce medicament trebuie să întrerupeți sau dacă doza trebuie modificată. 5 Din cauza timpului lung de înjumătățire plasmatică al amiodaronei, interacțiunile cu alte medicamente pot apărea, de asemenea, la câteva luni după oprirea tratamentului cu amiodaronă. Medicamente care pot induce torsada vârfurilor (probleme grave de ritm al inimii). Terapia combinată cu următoarele medicamente care induc ""torsada vârfurilor"" este contraindicată: • Medicamente utilizate pentru controlul ritmului cardiac neregulat, cum sunt chinidină, procainamidă, disopiramidă, sotalol și bretiliu • Medicamente non-antiaritmice, cum este vincamină (utilizate pentru a crește cantitatea de oxigen din creier) • Medicamente pentru infecții (cum sunt eritromicină injectabilă, co-trimoxazol, moxifloxacină sau pentamidină) • unele medicamente antipsihotice (medicamente care au un efect sedativ și care reduc anxietatea), cum sunt clorpromazină, levomepromazină, tioridazină, fluoperazină, sulpiridă, tiapridă, pimozidă haloperidol, amisulpridă și serindol • Medicamente pentru alte boli mintale (litiu, antidepresive, cum sunt doxepină, maprotilină, amitriptilină) • Medicamente utilizate pentru febra fânului, erupții pe piele sau alte alergii, numite antihistaminice, de exemplu terfenadină, astemizol, mizolastină • Medicamente pentru malarie, cum sunt chinină, meflochină, clorochină, halofantrină • Inhibitori de MAO (anumite antidepresive) Administrarea amiodaronei împreună cu medicamente care prelungesc intervalul QT (prelungesc bătăile inimii) trebuie să se bazeze pe o evaluare atentă a riscurilor și beneficiilor pentru fiecare pacient, deoarece riscul de torsadă a vârfurilor (probleme grave de ritm al inimii) poate fi crescut. Prelungirea intervalului QT trebuie monitorizată (testarea electrică a bătăilor inimii). Fluorochinolone: Utilizarea unui anumit tip de antibiotice (fluorochinolone) trebuie, de asemenea, evitată în timpul tratamentului cu amiodaronă. Medicamente care reduc ritmul cardiac sau cauzează automaticitate sau tulburări de conducere: Nu se recomandă terapia combinată cu beta-blocante și blocante ale canalelor de calciu care reduc ritmul cardiac (diltiazem și verapamil). De asemenea, nu se recomandă terapia combinată cu următoarele medicamente: Agenți care pot induce hipokaliemie: - Laxative stimulante care pot induce o scădere a nivelului de potasiu din sânge și, prin urmare, crește riscul de torsadă a vârfurilor. Trebuie utilizate alte tipuri de laxative. - Trebuie avută grijă deosebită atunci când amiodarona este combinată cu diuretice care reduc nivelul de potasiu din sânge singure sau în combinație, corticosteroizi sistemici, tetracosactidă (utilizată pentru diagnosticarea problemelor suprarenale și pentru tratarea colitei ulcerative), amfotericină B intravenoasă (antibiotic). O atenție deosebită trebuie avută atunci când amiodarona este combinată cu următoarele medicamente. Poate fi necesar ca medicul dumneavoastră să ajusteze doza celorlalte medicamente: • medicamente pentru fluidizarea sângelui (anticoagulante) pe cale orală, de exemplu warfarină sau fenprocumonă. Amiodarona poate crește efectul acestor medicamente, ceea ce crește riscul de sângerare. • medicamente digitalice, cum este digoxina (utilizate pentru tratarea insuficienței cardiace)) • dabigatran (utilizat pentru prevenirea cheagurilor de sânge) • fenitoină (utilizată în epilepsie) • flecainidă (utilizată pentru tratarea tulburărilor de ritm al inimii) • medicamente care implică un sistem enzimatic specific (citocrom P450 3A4) - ciclosporină (un medicament utilizat pentru prevenirea reacțiilor de respingere în urma unui transplant) - fentanil (un analgezic puternic) 6 - anumite medicamente care scad colesterolul (unele statine, de exemplu simvastatină, atorvastatină, lovastatină) - alte astfel de medicamente, de exemplu tacrolimus (utilizat pentru prevenirea respingerii transplanturilor), lidocaină (un anestezic local), sildenafil (utilizat pentru tratarea problemelor de erecție), midazolam și triazolam (somnifere), antibiotice macrolide (claritromicină), ergotamină, dihidroergotamină (utilizată în migrenă) și colchicină (pentru tratarea gutei). Au fost observate posibile complicații grave (sindrom de detresă respiratorie acută) după administrarea concomitentă cu anestezice generale. Administrarea concomitentă a amiodaronei cu sofosbuvir- nu este recomandată, deoarece poate duce la bradicardie simptomatică gravă (ritm al inimii încetinit care pune viața în pericol). Monitorizarea cardiacă (monitorizarea activității inimii) este recomandată atunci când administrarea concomitentă nu poate fi evitată. Amiodaronă Accord împreună cu alimente, băuturi și alcool Nu beți suc de grepfrut în timpul utilizării acestui medicament, deoarece poate crește nivelul de amiodaronă din sângele dumneavoastră. Sarcina, alăptarea și fertilitatea Dacă sunteți gravidă sau alăptați, credeți că ați putea fi gravidă sau intenționați să rămâneţi gravidă, adresaţi-vă medicului sau farmacistului înainte de a utiliza acest medicament.. • Medicul dumneavoastră vă va prescrie Amiodaronă Accord numai în circumstanțe excepționale, dacă beneficiul tratamentului depășește riscurile în timpul sarcinii. Amiodarona poate fi utilizată în timpul sarcinii numai în circumstanțe care pun viața în pericol. • Nu trebuie să rămâneți gravidă decât după cel puțin șase luni de la încheierea tratamentului, pentru a evita expunerea copilului la amiodaronă la începutul sarcinii. • Nu trebuie să vi se administreze amiodaronă dacă alăptați. Dacă vi se administrează amiodaronă în timpul alăptării, alăptarea trebuie oprită deoarece aceasta trece în laptele matern în cantitate semnificativă și poate atinge concentrații eficiente la sugari. • Disfuncții testiculare pot apărea după tratamentul de lungă durată. Conducerea vehiculelor și folosirea utilajelor Clorhidratul de amiodaronă poate afecta capacitatea de a conduce vehicule sau de a folosi utilaje. Tratamentul cu acest medicament necesită supraveghere medicală regulată. Acest medicament, chiar și atunci când este utilizat conform instrucțiunilor, poate modifica timpul de reacție într-o asemenea măsură încât capacitatea de a participa activ la traficul rutier, de a folosi utilaje sau de a lucra fără o prindere sigură este afectată. Acest lucru se aplică în mod specific, la începerea tratamentului, creșterea dozei și schimbarea medicamentului, precum și în combinație cu alcoolul. Amiodaronă Accord conține alcool benzilic Acest medicament conține 200 mg alcool benzilic în fiecare seringă de 10 ml, echivalent cu 20 mg/ml. Alcoolul benzilic poate provoca reacții alergice. Adresați-vă medicului dumneavoastră sau farmacistului pentru sfaturi dacă aveți afecțiuni hepatice sau renale sau dacă sunteți gravidă sau alăptați. Aceasta deoarece cantități mari de alcool benzilic se pot acumula în corpul dumneavoastră și poate provoca efecte secundare (numită ""acidoză metabolică""). Alcoolul benzilic a fost legat de riscul de reacții adverse grave, inclusiv probleme respiratorii (numit ""sindromul respirației gâfâitoare"") la copiii mici. 3. Cum să utilizați Amiodaronă Accord Acest medicament trebuie diluat înainte de administrare. Tratamentul va fi început numai sub supravegherea unui medic specialist. Discutați din nou cu medicul dumneavoastră dacă nu sunteți sigur. 7 În general, injectarea intravenoasă directă în bolus nu este recomandată din cauza hipotensiunii arteriale severe, colapsului cardiovascular; prin urmare, atunci când este posibil, administrarea prin perfuzie intravenoasă este de preferat. Administrarea intravenoasă directă trebuie limitată la situații de urgență. Medicii sau personalul medical trebuie să consulte secțiunea ""INFORMAȚII PENTRU PROFESIONIȘTII DIN DOMENIUL SĂNĂTĂȚII"" de la sfârșitul acestui prospect. Copii și adolescenți: • Siguranța și eficacitatea amiodaronei la copii nu a fost stabilită, astfel încât administrarea amiodaronei nu este recomandată la copii. Din cauza conținutului său de alcool benzilic, acest medicament nu este destinat utilizării la sugarii prematuri, nou-născuți, sugari și copii cu vârsta de până la 3 ani. Vârstnici: • Ca la toți pacienții, este important să se utilizeze doza minimă eficace. Amiodarona poate încetini bătăile inimii, efect care poate fi mai pronunțat la pacienții vârstnici. Medicul dumneavoastră va calcula cu atenție cât de multă amiodaronă ar trebui să luați și să monitorizeze ritmul cardiac și funcția tiroidiană mai atent. Dacă luați mai mult Amiodaronă Accord decât trebuie Medicul dumneavoastră va calcula cu atenție cât de mult Amiodaronă Accord ar trebui să luați. Ca atare, este puțin probabil ca medicul dumneavoastră, asistenta medicală sau farmacistul să vă dea prea mult din acest medicament. Dar credeți că v-a fost dat prea mult sau prea puțin Amiodaronă Accord, adresați-vă medicului dumneavoastră, asistentei medicale sau farmacistului. Pot apărea următoarele efecte: senzație de amețeală, stare de leșin, oboseală sau confuzie. Pot apărea bătai anormal de lente sau rapide ale inimii. Prea multă amiodaronă poate deteriora inima și ficatul. Dacă uitați să luați Amiodaronă Accord Medicul dumneavoastră sau asistenta medicală vor avea instrucțiuni despre când să vă dea acest medicament. Este puțin probabil să nu vi se administreze medicamentul așa cum a fost prescris. Cu toate acestea, dacă credeți că ați omis o doză, discutați cu medicul dumneavoastră sau cu asistenta medicală. Dacă încetați să luați Amiodaronă Accord Este important să continuați să luați Amiodaronă Accord până când medicul dumneavoastră decide oprirea tratamentului. Dacă încetați să luați acest medicament, bătăile neregulate ale inimii pot reveni. Acest lucru ar putea fi periculos. Dacă aveți orice întrebări suplimentare cu privire la acest medicament, adresați-vă medicului dumneavoastră sau asistentei medicale. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Următoarele reacții adverse extrem de rare pot pune viața în pericol în mod acut în anumite condiții. Prin urmare, un medic trebuie informat imediat dacă un astfel de eveniment apare brusc sau se dezvoltă cu intensitate neașteptată: Reacție acută severă de hipersensibilitate (de exemplu anafilaxie): În acest caz, tratamentul cu Amiodaronă Accord trebuie oprit imediat și trebuie inițiat un tratament medical de urgență adecvat. Alte reacţii adverse 8 Efectele adverse observate în funcție de frecvența lor de apariție, foarte frecvente (pot afecta mai mult de 1 din 10 persoane); frecvente (pot afecta până la 1 din 10 persoane); mai puțin frecvente (pot afecta până la 1 din 100 de persoane); rare (pot afecta până la 1 din 1000 de persoane); foarte rare (pot afecta până la 1 din 10000 de persoane); cu frecvență necunoscută (care nu poate fi estimată din datele disponibile), au fost: Tulburări ale sângelui și ale sistemului limfatic: • Foarte rare: Reducerea numărului de trombocite din sânge (trombocitopenie), anemie din cauza unei descompuneri crescute a globulelor roșii din sânge sau ca urmare a unei perturbări de formare a sângelui • Cu frecvență necunoscută: Reducerea numărului de neutrofile (celule albe din sânge) în sânge (neutropenie), reducerea numărului de celule albe din sânge (agranulocitoză). Tulburări cardiace: • Frecvente: Ritm cardiac moderat lent (bradicardie), care variază în funcție de doza administrată. • Mai puțin frecvente: Tulburări de conducere (bloc SA: un bloc cardiac cu conducere perturbată de la nodul sinusal la atrium; Bloc AV: o conducere perturbată între atrii și ventriculi). În cazuri individuale, a fost observat stop cardiac (asistolă) (vezi pct. 2 ""Atenționări și precauții""). Debutul sau agravarea aritmiei (modificarea ritmului cardiac), uneori urmată de stop cardiac. • Foarte rare: Ritm cardiac semnificativ încetinit (bradicardie) sau stop sinusal, în principal la pacienții cu disfuncție sinusală și/sau peste 65 de ani.. • Cu frecvență necunoscută: Torsada vârfurilor (un tip special perturbare a bătăilor inimii); au fost descrise cazuri individuale de fibrilație ventriculară sau flutter ventricular. Tulburări endocrine: • Frecvente: Glanda tiroida produce mai mult hormon tiroidian decât organismul are nevoie (hipertiroidism) sau nu suficient hormon tiroidian (hipotiroidism). A fost raportat hipertiroidism sever (în cazuri individuale cu rezultat letal). • Foarte rare: Stare generală de rău, confuzie sau slăbiciune, greață (senzație de vărsături), pierderea poftei de mâncare, iritabilitate. Acestea pot fi o boală cunoscută sub numele de ""sindromul de secreție inadecvată a hormonului antidiuretic (SIADH)"". Tulburări oculare: • Foarte frecvente: Microdepuneri pe suprafața anterioară a corneei ochiului, care sunt de obicei limitate la regiunea de sub pupilă și pot provoca tulburări vizuale (vedere încețoșată, halouri colorate în jurul surselor de lumină). Ele dispar de obicei în 6-12 luni după întreruperea medicamentului. • Foarte rare: Inflamația nervului optic (nevrită optică) care poate progresa spre orbire (a se vedea secțiunea 2 ""Atenționări și precauții""). Tulburări gastro-intestinale: • Foarte frecvente: greață, vărsături, tulburări ale gustului la începutul tratamentului (în timpul administrării dozei de încărcare), care dispar atunci când doza este redusă • Mai puțin frecvente: dureri abdominale, balonare, constipație, pierderea poftei de mâncare • Cu frecvență necunoscută: Inflamație bruscă a pancreasului (pancreatită acută). Tulburări generale și afecțiuni ale locului de administrare: • Frecvente: La locul injectării, pot exista dureri, pete roșii (eritem), umflarea pielii din cauza acumulării de lichid (edem), înnegrire (necroză), scurgeri de lichid (extravazare), acumulare de lichid (infiltrare), inflamație, întărire (indurație), inflamație a venelor (flebită, tromboflebită), celulită, infecție, modificări ale pigmentării. • Mai puțin frecvente: Oboseală Tulburări hepatobiliare: • Foarte frecvente: Creșterea izolată și adesea moderată a nivelului de transaminaze (legată de funcția hepatică) la începutul tratamentului. Acest lucru poate reveni la normal atunci când dozele sunt reduse sau chiar spontan. • Frecvente: Tulburări hepatice acute cu valori crescute ale transaminazelor în sânge și/sau îngălbenirea 9 pielii (icter), inclusiv insuficiență hepatică, care pot pune viața în pericol. • Foarte rare: Boală hepatică cronică (în cazuri individuale cu rezultat letal), ciroză hepatică Reacțiile adverse la amiodaronă sunt frecvente, în special la nivelul inimii, plămânilor și ficatului. Aceste manifestări sunt uneori legate de doză și sunt reversibile după o reducere a dozei. Tulburări ale sistemului imunitar: • Foarte rare: Reacție alergică severă, care poate pune viața în pericol (șoc anafilactic). • Cu frecvență necunoscută: de asemenea, poate apărea umflare, din cauza acumulării de lichid sub piele și în membranele mucoase (edemul lui Quincke). Tulburări musculo-scheletice: • Frecvente: Slăbiciune musculară • Cu frecvență necunoscută: Dureri de spate. Tulburări renale și urinare: • Rare: insuficiență renală temporară Tulburări ale sistemului nervos: • Frecvente: Tremor muscular (tremor extrapiramidal), coșmaruri, tulburări de somn • Mai puțin frecvente: Leziuni ale nervilor sau mușchilor periferici (neuropatii senzoriale periferice și/sau miopatii), de obicei reversibile după întreruperea tratamentului (vezi ""Atenționări și precauții""), amețeli, probleme de coordonare, tulburări senzoriale (parestezie) • Foarte rare: Creșterea benignă a presiunii intracraniene, ataxie cerebrală, cefalee. Tulburări psihice: • Mai puțin frecvente: Scăderea apetitului sexual (scăderea libidoului) • Cu frecvență necunoscută: Stare de confuzie (delir), halucinații. Tulburări ale sistemului reproductiv: • Foarte rare: epididimită, disfuncție erectilă Tulburări respiratorii, toracice și mediastinale: • Frecvente: Din cauza toxicității pulmonare a amiodaronei, poate apărea pneumonie (pneumonie atipică ca expresie a unei reacții de hipersensibilitate [pneumonită de hipersensibilitate], pneumonită alveolară sau interstițială) sau proliferarea țesutului conjunctiv (fibroză), sau pleurită sau inflamație a bronhiolelor (bronșiolită obliterantă cu pneumonie/BOOP) (vezi pct. 2 ""Atenționări și precauții""). Au fost raportate cazuri individuale cu rezultat letal. Tusea neproductivă și dificultățile de respirație sunt adesea primele semne ale toxicității pulmonare menționate mai sus. În plus, pot apărea scăderea în greutate, febră și slăbiciune. • Foarte rare: În cea mai mare parte imediat după o intervenție chirurgicală, au fost observate complicații respiratorii grave (sindromul de detresă respiratorie acută la adulți), uneori cu rezultat letal (posibil interacțiune cu concentrația ridicată de oxigen). Contracția mușchilor bronșici (bronhospasm) și/sau dificultăți de respirație (apnee) în cazurile de insuficiență respiratorie severă, în principal la pacienții astmatici. Acestea sunt, în general, reversibile după încheierea tratamentului. Afecțiuni ale pielii și ale țesutului subcutanat: • Foarte frecvente: Sensibilitate crescută la lumină (fotosensibilizare) cu tendință crescută la arsuri solare, care poate duce la roșeață a pielii și erupții cutanate. • Frecvente: Erupții pe piele, roșii cu mâncărimi (eczeme). Tratamentul prelungit cu amiodaronă (după trecerea la terapia orală) poate duce la hiperpigmentare cu negru-violet până la decolorare la gri ardezie (pseudocianoză), în special în zonele corpului expuse la lumina soarelui. Decolorarea va dispărea încet în 1-4 ani de la întreruperea tratamentului. • Foarte rare: Transpirație, roșeață a pielii sub radioterapie, inflamație a celulelor adipoase de sub piele (eritem nodos), erupții cutanate, roșeață inflamatorie și descuamarea pielii (dermatită exfoliativă), căderea temporară a părului. Cu frecvență necunoscută: Urticarie, caracterizată prin 10 apariția de erupții, iritație și mâncărime a pielii. Reacții la nivelul pielii care pun viața în pericol, caracterizate prin erupții pe piele, vezicule, descuamare și durere (necroliza epidermică toxică (NET), sindromul Stevens-Johnson (SSJ), dermatită buloasă, reacție medicamentoasă cu eozinofilie și simptome sistemice (DRESS). Tulburări vasculare: • Frecvente: Scăderea tensiunii arteriale (hipotensiune arterială), în general moderată și tranzitorie. În caz de supradozaj sau injecție prea rapidă, pot apărea hipotensiune arterială severă sau colaps. • Rare: Inflamația vaselor de sânge (vasculită) • Foarte rare: bufeuri. Leziuni, intoxicaţii și complicații în urma intervenției chirurgicale: • Frecvență necunoscută: Complicație care pune viața în pericol în urma transplantului de inimă (disfuncție primară a grefei) în care inima transplantată încetează să mai funcționeze corespunzător (vezi pct. 2, ""Atenționări și precauții"") Investigaţii: • Foarte rare: creșterea concentrației de creatinină în sânge Alte reacții adverse posibile: • Reacțiile de hipersensibilitate din cauza alcoolului benzilic pot apărea rar Dacă aveți reacții adverse, discutați cu medicul dumneavoastră sau cu farmacistul. Acestea includ orice reacții adverse posibile care nu sunt enumerate în acest prospect. Raportarea efectelor secundare Dacă manifestați orice reacții adverse, adresați-vă medicului dumneavoastră, farmacistului sau asistentei medicale. Acestea includ orice reacții adverse nemenționate in acest prospect. De asemenea, puteți raporta reacțiile adverse direct prin intermediul sistemul național de raportare, ale cărui detalii sunt publicate pe web-site-ul Agenției Naționale a Medicamentului și a Dispozitivelor Medicale din România http://www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacțiile adverse, puteți contribui la furnizarea mai multor informații privind siguranța acestui medicament. 5. Cum se păstrează Amiodaronă Accord Nu lăsați acest medicament la vederea și îndemâna copiilor. Nu utilizați acest medicament după data de expirare indicată pe cutie și seringă după ”EXP”. Data expirării se referă la ultima zi a lunii respective. A nu se păstra la temperaturi peste 25°C. Păstrați seringa în cutia exterioară pentru a fi protejată de lumină. După diluare, stabilitatea chimică și fizică în timpul utilizării a fost demonstrată timp de 3 ore, 48 de ore și 15 minute la concentrația de 1,2 mg/ml, 2,4 mg/ml și, respectiv, 15 mg/ml la 20-25°C. Din punct de vedere microbiologic, medicamentul trebuie utilizat imediat după diluare. Dacă nu este utilizat imediat, timpul de păstrare în timpul utilizării și condițiile înainte de utilizare sunt responsabilitatea utilizatorului. 11 Nu utilizați acest medicament dacă observați că recipientul este deteriorat sau dacă sunt vizibile particule/cristale. Pentru o singură utilizare. Aruncați orice medicament neutilizat. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiţi. Aceste măsuri vor ajuta la protejarea mediului. 6. Conținutul ambalajului și alte informații Ce conține Amiodaronă Accord  Substanța activă este clorhidratul de amiodaronă. Fiecare ml conține clorhidrat de amiodaronă 30 mg. Fiecare seringă de 10 ml conține clorhidrat de amiodaronă 300 mg.  Celelalte componente sunt alcool benzilic, polisorbat 80 și apă pentru preparate injectabile. Cum arată Amiodaronă Accord și conținutul ambalajului Amiodaronă Accord este o soluție limpede incoloră până la galben pal, în seringă din sticlă transparentă. Amiodaronă Accord este disponibil în ambalaj care conține 1 seringă. Deținătorul autorizației de punere pe piață Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricantul Accord Healthcare Limited, Ground floor, Sage House, 319 Pinner Road, Harrow, Middlesex, HA1 4HF, Marea Britanie Accord Healthcare Polska Sp.z o.o. ul. Lutomierska 50, 95-200 Pabianice Polonia Pharmadox Healthcare Ltd. KW20A Kordin Industrial Park, Paola, PLA3000, Malta Laboratori Fundació Dau C/ C, 12-14 Pol. Ind. Zona Franca, Barcelona, 08040, Spania Acest medicament este autorizat în Statele Membre ale Spaţiului Economic European sub următoarele denumiri comerciale: Numele Statului Membru Denumirea medicamentului Austria Amiodarone Accord 30 mg/ml Konzentrat zur Herstellung einer Injektions-/Infusionslösung Republica Cehă Amiodarone Accord 12 Numele Statului Membru Denumirea medicamentului Danemarca Amiodarone Accord Finlanda Amiodarone Accord Germania Amiodaron Accord 30 mg/ml Konzentrat zur Herstellung einer Injektions-/Infusionslösung Irlanda Amiodarone hydrochloride 30 mg/ml concentrate for solution for injection/infusion Italia Amiodarone Accord Norvegia Amiodarone Accord Polonia Amiodaron Accord Portugalia Amiodarona Accord România Amiodaronă Accord 30 mg/ml concentrat pentru soluție injectabilă / perfuzabilă Spania Amiodarona Accord 30 mg/ml concentrado para solución inyectable y para perfusión Suedia Amiodarone Accord Acest prospect a fost aprobat în decembrie 2020. Informații detaliate despre acest medicament sunt disponibile pe site-ul web al Agenției Naționale a Medicamentului și a Dispozitivelor Medicale din România www.anm.ro. 13 Următoarele informații sunt destinate exclusiv profesioniștilor din domeniul sănătății. Doze Pentru un tratament de atac sau inițial, este posibilă injectarea intravenoasă sau perfuzia intravenoasă. În general, injectarea intravenoasă nu este recomandată. Ori de câte ori este posibil, trebuie preferată perfuzia intravenoasă. Perfuzie intravenoasă Doza inițială sau de atac: Doza standard recomandată este de 5 mg/kg greutate corporală administrată prin perfuzie intravenoasă pe o perioadă de 20 de minute până la 2 ore. Aceasta trebuie administrată sub formă de soluție diluată în 250 ml dextroză 5% m/v. Efectele terapeutice pot fi observate în câteva minute și apoi se diminuează treptat. Prin urmare, tratamentul trebuie continuat cu o perfuzie de întreținere. Doza de întreținere: Perfuzați până la 1200 mg (10-20mg/kg greutate corporală) în 250-500 ml dextroză 5% m/v pe 24 de ore; viteza perfuziei trebuie ajustată pe baza răspunsului clinic. Trecerea de la terapia intravenoasă la terapia orală De îndată ce s-a obținut un răspuns adecvat, tratamentul oral trebuie inițiat concomitent, la doza obișnuită de încărcare. Amiodaronă Accord ar trebui să fie apoi eliminat treptat. Injectarea intravenoasă (vezi secțiunea ""Atenționări și precauții speciale pentru utilizare"" din RCP). În caz de urgență clinică extremă, medicamentul poate fi administrat, la discreția clinicianului, sub formă de injecție lentă de 150-300mg (5 mg/kg greutate corporală) în 10-20 ml dextroză 5% m/v timp de minimum 3 minute. Aceasta nu trebuie repetată timp de cel puțin 15 minute, chiar dacă doza maximă nu a fost administrată la prima injecție. Pacienții tratați în acest mod cu amiodaronă trebuie să fie atent monitorizați, de exemplu, într-o unitate de terapie intensivă. Resuscitare cardiopulmonară în tratamentul fibrilației ventriculare rezistente la defibrilație: Doza inițială i.v. este de 300 mg (sau 5 mg/kg) diluată în 20 ml de dextroză 5% și injectată rapid. O doză i.v. suplimentară de 150 mg (sau 2,5 mg/kg) trebuie luată în considerare dacă fibrilația ventriculară persistă. Nu adăugați niciun alt medicament în aceeași seringă. Nu administrați alte medicamente în aceeași perfuzie. Dacă tratamentul trebuie prelungit, începeți o perfuzie continuă. În caz de intoxicaţie și/sau în cazul simptomelor grave, este necesar un tratament imediat. Nici clorhidratul de amiodaronă, nici metaboliții săi nu pot fi dializați. Mod de administrare Pentru utilizare intravenoasă. Acest medicament trebuie diluat înainte de utilizare. Pentru o singură utilizare. Numai soluția de dextroză 5% poate fi utilizată pentru perfuzie. Pentru a evita inflamația venelor, un cateter venos central trebuie plasat în timpul perfuziei continue. Soluția injectabilă de amiodaronă se administrează în mod normal numai pentru inițierea tratamentului, nu mai mult de o săptămână. 14 Amiodarona este incompatibilă cu soluția salină. Utilizarea echipamentelor de administrare sau a dispozitivelor care conțin plastifianți, precum DEHP (di2-etilhexiftalat) în prezența amiodaronei, poate duce la levigarea DEHP. Pentru a reduce la minimum expunerea pacientului la DEHP, diluarea finală a amiodaronei pentru perfuzie trebuie administrată, de preferință, prin seturi care nu conțin DEHP. Acest medicament nu trebuie amestecat cu alte medicamente, cu excepția celor menționate în instrucțiunile de manipulare. Instrucțiuni de manipulare și administrare • Scoateți seringa de sticlă din cutie și verificați dacă nu este deteriorată. • Soluțiile parenterale trebuie inspectate vizual pentru a detecta particulele și modificările de culoare înainte de administrare. • Deșurubați capacul seringii de sticlă răsucindu-l în sens invers acelor de ceasornic (așa cum este ilustrat în imaginea 1 (Picture - 1)). • Atașați acul la seringă conectând ușor butucul acului la adaptorul tip luer lock și rotiți un sfert de rotație în sensul acelor de ceasornic până când simțiți că se blochează (așa cum este ilustrat în imaginea 2 (Picture - 2)). • Îndepărtați cu grijă capacul acului trăgându-l direct. Înainte de administrarea prin perfuzie intravenoasă, Amiodaronă Accord 30 mg/ml concentrat pentru soluție injectabilă/perfuzabilă în seringă trebuie diluat conform instrucțiunilor cu dextroză 5%. O seringă de Amiodaronă Accord 30 mg/ml concentrat pentru soluție injectabilă/perfuzabilă diluată conform recomandărilor în 500 ml de dextroză 5% are ca rezultat o concentrație de 0,6 mg/ml de clorhidrat de amiodaronă. Din motive de stabilitate a soluției, nu utilizați concentrații mai mici de 0,6 mg/ml și nu adăugați alte medicamente în lichidul de perfuzie. Eliminare Seringa este pentru o singură utilizare. Orice cantitate de medicament neutilizat sau material rezidual, trebuie eliminat în conformitate cu reglementările locale."
"Citiți cu atenție și în întregime acest prospect înainte de a începe să luați acest medicament deoarece conține informații importante pentru dumneavoastră.  Păstrați acest prospect. S-ar putea să fie necesar să-l recitiți.  Dacă aveți orice întrebări suplimentare, adresați-vă medicului dumneavoastră sau farmacistului.  Acest medicament a fost prescris numai pentru dumneavoastră. Nu trebuie să-l dați altor persoane. Le poate face rău, chiar dacă au aceleași semne de boală ca dumneavoastră.  Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. Vezi pct. 4. Ce găsiți în acest prospect 1. Ce este Anagrelidă Accord și pentru ce se utilizează 2. Ce trebuie să știți înainte să luați Anagrelidă Accord 3. Cum să luați Anagrelidă Accord 4. Reacții adverse posibile 5. Cum se păstrează Anagrelidă Accord 6. Conținutul ambalajului și alte informații 1. Ce este Anagrelidă Accord și pentru ce se utilizează Anagrelidă Accord conține substanța activă, anagrelidă. Anagrelidă Accord este un medicament care intervine în dezvoltarea trombocitelor. Acesta reduce numărul trombocitelor produse de măduva osoasă, ceea ce duce la reducerea numărului de trombocite în sânge la o valoare mai aproape de valoarea normală. Din acest motiv, medicamentul este utilizat în tratamentul pacienților cu trombocitemie esențială. Trombocitemia esențială este o afecțiune care apare când măduva osoasă produce prea multe dintre celulele sanguine cunoscute sub numele de trombocite. Un număr mare de trombocite în sânge poate cauza probleme grave ale circulației sângelui și cheaguri de sânge. 2. Ce trebuie să știți înainte să luați Anagrelidă Accord NU luați Anagrelidă Accord :  dacă sunteți alergic la anagrelidă sau la oricare dintre celelalte componente ale acestui medicament (enumerate la pct. 6). O reacție alergică poate fi recunoscută prin apariția unei erupții pe piele, mâncărimi, umflarea feței sau buzelor sau senzație de lipsă de aer  dacă aveți afecțiuni ale ficatului moderate sau severe  dacă aveți afecțiuni ale rinichilor moderate sau severe. 2 Atenționări și precauții Înainte să luați Anagrelidă Accord , adresați-vă medicului dumneavoastră:  dacă dumneavoastră aveți sau credeți că aveți probleme cu inima  dacă ați prezentat la naștere sau aveți în familie antecedente de prelungire a intervalului QT (observată pe ECG, înregistrarea electrică a inimii) sau dacă luați alte medicamente care determină modificări anormale ale ECG sau dacă aveți concentrații scăzute de electroliți, de exemplu potasiu, magneziu sau calciu (vezi pct. „ Anagrelidă Accord împreună cu alte medicamente”)  dacă aveți probleme cu ficatul sau rinichii. În asociere cu acid acetilsalicilic (o substanță prezentă în multe medicamente utilizate pentru calmarea durerii și scăderea febrei, ca și pentru prevenirea formării cheagurilor de sânge, cunoscută de asemenea sub numele de aspirină), există un risc crescut de apariție a unor hemoragii (sângerări) majore (vezi pct. „ Anagrelidă Accord împreună cu alte medicamente”). Copii și adolescenți Există informații insuficiente cu privire la utilizarea Anagrelidă Accord la copii și adolescenți și de aceea, acest medicament trebuie utilizat cu precauție. Anagrelidă Accord împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. Anunțați medicul dacă luați oricare dintre următoarele medicamente:  medicamente care pot modifica ritmul inimii, de exemplu: sotalol, amiodaronă  fluvoxamină, utilizată în tratarea depresiei  anumite tipuri de antibiotice, cum este enoxacina, utilizată pentru tratamentul infecțiilor  teofilină, utilizată pentru tratarea problemelor severe respiratorii și de astm bronșic  medicamente pentru tratarea tulburărilor inimii, de exemplu: milrinonă, enoximonă, amrinonă, olprinonă și cilostazol  acid acetilsalicilic (o substanță prezentă în multe medicamente utilizate pentru calmarea durerii și scăderea febrei, ca și pentru prevenirea formării cheagurilor de sânge, cunoscută de asemenea sub numele de aspirină)  alte medicamente utilizate pentru tratarea afecțiunilor care afectează trombocitele din sânge, de exemplu: clopidogrel  omeprazol, utilizat pentru a reduce cantitatea de acid produsă în stomac  contraceptive orale: Dacă manifestați diaree severă în timp ce luați acest medicament, acest lucru poate reduce eficacitatea contraceptivelor orale și se recomandă utilizarea unei metode suplimentare de contracepție (de exemplu, prezervativul). Consultați instrucțiunile din prospectul pentru pacient al medicamentului contraceptiv pe care îl luați. Anagrelidă Accord sau aceste medicamente nu pot acționa în mod corespunzător dacă sunt luate împreună. Dacă nu sunteți sigur, cereți sfatul medicului dumneavoastră sau farmacistului. Sarcina și alăptarea Anunțați-vă medicul dacă sunteți gravidă sau intenționați să rămâneți gravidă. Anagrelidă Accord nu trebuie luat de femeile gravide. Femeile care pot rămâne gravide trebuie să se asigure că utilizează metode contraceptive eficace când iau Anagrelidă Accord . Adresați-vă medicului dumneavoastră pentru recomandări în privința contracepției. Spuneți medicului dumneavoastră dacă alăptați sau intenționați să vă alăptați bebelușul. Anagrelidă 3 Accord nu trebuie luat în timpul alăptării. Trebuie să întrerupeți alăptarea dacă luați Anagrelidă Accord . Conducerea vehiculelor și folosirea utilajelor Unii pacienți care au luat Anagrelidă Accord au raportat amețeli. Nu conduceți vehicule sau nu folosiți utilaje dacă prezentați amețeli. Anagrelidă Accord conține lactoză Lactoza este unul din componentele acestui medicament. Dacă vi s-a spus că nu tolerați anumite zaharuri, contactați medicul înainte de a lua acest medicament. 3. Cum să luați Anagrelidă Accord Luați întotdeauna acest medicament exact așa cum v-a spus medicul dumneavoastră. Discutați cu medical dumneavoastră sau cu farmacistul dacă nu sunteți sigur. Cantitatea de Anagrelidă Accord pe care o iau pacienții poate fi diferită, iar acest lucru depinde de starea dumneavoastră. Medicul vă va prescrie cea mai bună doză în cazul dumneavoastră. Doza inițială uzuală de Anagrelidă Accord este de 1 mg. Luați această doză sub formă de o capsulă de 0,5 mg de două ori pe zi, timp de cel puțin o săptămână. După această perioadă, medicul dumneavoastră poate fie să crească, fie să reducă numărul de capsule pe care să le luați, pentru a găsi cea mai potrivită doză pentru dumneavoastră, care să fie cât mai eficace în tratarea afecțiunii. Capsulele trebuie înghițite întregi, cu un pahar de apă. Nu zdrobiți capsulele și nu diluați conținutul în lichid. Puteți lua capsulele împreună cu alimente, după o masă sau pe stomacul gol. Cel mai bine este să luați capsula (capsulele) la aceeași oră în fiecare zi. Nu luați mai multe capsule decât v-a recomandat medicul dumneavoastră. Medicul vă va cere să vă faceți analize de sânge la intervale regulate pentru a verifica dacă medicamentul acționează eficace și dacă ficatul și rinichii dumneavoastră funcționează bine. Dacă luați mai mult Anagrelidă Accord decât trebuie Dacă luați mai mult Anagrelidă Accord decât trebuie sau dacă altcineva a luat medicamentul dumneavoastră, anunțați imediat un medic sau farmacist. Arătați-le cutia de Anagrelidă Accord . Dacă uitați să luați Anagrelidă Accord Luați capsulele imediat ce vă aduceți aminte. Luați următoarea doză la ora obișnuită. Nu luați o doză dublă pentru a compensa doza uitată. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Dacă sunteți îngrijorat, spuneți medicului dumneavoastră. Reacții adverse grave: Mai puțin frecvente: Insuficiență cardiacă (semnele includ scurtarea respirației, dureri în piept, umflarea picioarelor din cauza acumulării de lichid), probleme severe cu frecvența sau ritmul bătăilor inimii (tahicardie ventriculară, tahicardie supraventriculară sau fibrilație atrială), inflamația pancreasului, ceea ce cauzează dureri abdominale și de spate severe (pancreatită), vărsături cu sânge sau scaune cu sânge 4 sau de culoare neagră, reducerea severă a numărului de celule sanguine, ceea ce poate cauza slăbiciune, învinețire, sângerare sau infecții (pancitopenie), hipertensiune pulmonară (semnele includ scurtarea respiraţiei, umflarea picioarelor sau a gleznelor şi albăstrirea buzelor şi pielii). Rare: Insuficiență renală (atunci când eliminați o cantitate mică de urină sau nu eliminați deloc urina), atac de cord. Dacă observați oricare dintre aceste reacții adverse, adresați-vă imediat medicului dumneavoastră. Reacții adverse foarte frecvente: pot afecta mai mult de 1 persoană din 10 Dureri de cap. Reacții adverse frecvente: pot afecta cel mult 1 din 10 persoane Amețeli, oboseală, bătăi ale inimii rapide, neregulate sau puternice (palpitații), senzație de rău (greață), diaree, dureri de stomac, gaze, stare de rău (vărsături), scăderea numărului celulelor roșii (anemie), retenție de lichid sau erupție pe piele. Reacții adverse mai puțin frecvente: pot afecta cel mult 1 din 100 persoane O stare de slăbiciune sau de rău, tensiune arterială mare, bătăi ale inimii neregulate, leșin, frisoane sau febră, indigestie, pierderea poftei de mâncare, constipație, învinețire, sângerare, umflături (edem), pierdere în greutate, dureri musculare, articulații dureroase, dureri de spate, scăderea sau pierderea senzației sau sensibilității, cum ar fi amorțeli, în special la nivelul pielii, senzații sau stări anormale, cum ar fi furnicături și înțepături, insomnie, depresie, confuzie, nervozitate, gură uscată, pierderi de memorie, senzație de lipsă de aer, sângerări nazale, infecții pulmonare grave însoțite de febră, scurtarea respirației, tuse, flegmă; pierderea părului, senzație de mâncărime sau modificări de culoare ale pielii, impotență, dureri în piept, scăderea trombocitelor sanguine, ceea ce crește riscul de sângerare sau învinețire (trombocitopenie), acumulare de lichid în jurul plămânilor sau o creștere a valorilor enzimelor ficatului. Medicul vă poate face analiza sângelui, care ar putea arăta o creștere a valorilor enzimelor ficatului. Reacții adverse rare: pot afecta cel mult 1 din 1000 persoane Sângerarea gingiilor, creșterea în greutate, dureri în piept severe (angină pectorală), afecțiuni ale mușchiului cardiac (semnele includ oboseală, dureri în piept și palpitații), mărirea inimii, acumulare de lichid în jurul inimii, pierderea coordonării, dificultăți de vorbire, piele uscată, migrene, tulburări de vedere sau vedere dublă, zgomot în urechi, amețeli la ridicarea în picioare (în special la ridicarea de pe scaun sau din poziție orizontală), nevoie crescută de eliminare a urinei noaptea, dureri, simptome asemănătoare cu cele ale gripei, somnolență, lărgirea vaselor sanguine, inflamația intestinului gros (semnele includ: diaree, de obicei cu sânge și mucus, dureri de stomac, febră), inflamația stomacului (semnele includ: durere, greață, vărsături), o zonă cu densitate anormală în plămân, creșterea nivelului creatininei la analizele de sânge, ceea ce poate fi un semn de probleme cu rinichii. S-au raportat următoarele reacții adverse, dar nu se cunoaște exact cât de frecvent apar:  bătăi neregulate ale inimii, care poate pune viața în pericol (torsada vârfurilor)  inflamația ficatului, simptomele incluzând greață, vărsături, mâncărimi, îngălbenirea pielii și ochilor, decolorarea scaunului și urinei (hepatită)  inflamația plămânilor (semnele includ febră, tuse, dificultăți de respirație, respirație șuierătoare, ceea ce cauzează cicatrizarea plămânilor) (alveolită alergică, incluzând boală pulmonară interstițială, pneumonită)  inflamația rinichilor (nefrită tubulo-interstițială). Raportarea reacțiilor adverse Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. De asemenea, puteţi raporta reacţiile adverse direct prin intermediul sistemului național de raportare, ale cărui detalii sunt publicate pe web-site-ul 5 Agenției Naționale a Medicamentului și a Dispozitivelor Medicale http://www.anm.ro/.: Agenţia Naţională a Medicamentului şi a Dispozitivelor Medicale Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Anagrelidă Accord A nu se lăsa la vederea şi îndemâna copiilor. Nu utilizați acest medicament după data de expirare înscrisă pe cutie și pe eticheta flaconului după EXP. Data de expirare se referă la ultima zi a lunii respective. A nu se păstra la temperaturi mai mari de 30o C. A se păstra în ambalajul original pentru a fi protejat de lumină și umiditate. A nu se păstra la temperaturi mai mari de 30o C. A se păstra în ambalajul original pentru a se proteja de lumină şi umiditate. Dacă medicul vă întrerupe tratamentul, nu păstrați capsulele rămase decât dacă medicul vă cere acest lucru. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații 7. Ce conține Anagrelidă Accord Anagrelidă Accord 0,5 mg Substanța activă este anagrelida. Fiecare capsulă conține 0,5 mg anagrelidă (sub formă de clorhidrat de anagrelidă monohidrat). Anagrelidă Accord 1 mg Substanța activă este anagrelida. Fiecare capsulă conține 1 mg anagrelidă (sub formă de clorhidrat de anagrelidă monohidrat). Celelalte componente sunt: Conținutul capsulei: lactoză monohidrat, croscarmeloză sodică, povidonă (K29/32); lactoză anhidră, celuloză microcristalină, stearat de magneziu. Învelișul capsulei: gelatină, dioxid de titan (E171). Învelișul capsulei: gelatină, dioxid de titan (E171), oxid negru de fer (E172). Cum arată Anagrelidă Accord și conținutul ambalajului Anagrelidă Accord 0,5 mg este furnizat sub forma unor capsule (mărimea 4), cu corp și capac de culoare albă, opacă. Capsula conține o pulbere de culoare albă până la aproape albă. Anagrelidă Accord 1 mg este furnizat sub forma unor capsule (mărimea 4), cu corp și capac de culoare gri, opacă. Capsula conține o pulbere de culoare albă până la aproape albă. Capsulele sunt ambalate în flacoane conținând 100 de capsule. 6 Este posibil ca nu toate mărimile de ambalaj să fie comercializate."
"Citiţi cu atenţie şi în întregime acest prospect înainte ca dumneavoastră sau copilul dumneavoastră să începeți să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Dacă dumneavoastră sau copilul dumneavoastră manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Anidulafungină Accord şi pentru ce se utilizează 2. Ce trebuie să ştiţi înainte ca dumneavoastră sau copilul dumneavoastră să utilizaţi Anidulafungină Accord 3. Cum se utilizează Anidulafungină Accord 4. Reacţii adverse posibile 5. Cum se păstrează Anidulafungină Accord 6. Conţinutul ambalajului şi alte informaţii 1. Ce este Anidulafungină Accord şi pentru ce se utilizează Anidulafungină Accord conţine substanţa activă anidulafungină şi este prescris la adulţi şi la copii şi adolescenţi cu vârsta de la 1 lună până la mai puţin de 18 ani pentru a trata un tip de infecţie fungică a sângelui sau a altor organe interne denumită candidoză invazivă. Infecţia este determinată de celule fungice (ciuperci) denumite Candida. Anidulafungină Accord aparţine unui grup de medicamente denumite echinocandine. Aceste medicamente sunt utilizate pentru tratamentul infecţiilor fungice grave. Anidulafungină Accord împiedică dezvoltarea normală a pereţilor celulari ai fungilor. În prezenţa Anidulafungină Accord, celulele fungice au pereţi celulari incompleţi sau deficitari, fapt ce le face fragile sau incapabile să se dezvolte. 2. Ce trebuie să ştiţi înainte ca dumneavoastră sau copilul dumneavoastră să utilizaţi Anidulafungină Accord Nu utilizaţi Anidulafungină Accord - dacă sunteţi alergic la anidulafungină, alte echinocandine (de exemplu, caspofungină acetat) sau la oricare dintre celelalte componente ale acestui medicament (enumerate la pct. 6). Atenţionări şi precauţii Înainte să utilizaţi Anidulafungină Accord, adresaţi-vă medicului dumneavoastră, farmacistului sau asistentei medicale. Medicul dumneavoastră poate decide să vă monitorizeze 2 - cu deosebită atenţie funcţia ficatului dacă apar probleme la ficat în timpul tratamentului. - dacă vi se administrează medicamente anestezice în timpul tratamentului cu Anidulafungină Accord. - pentru semne ale unei reacţii alergice cum sunt mâncărime, respiraţie şuierătoare, erupții pe piele. - pentru semne ale unei reacţii determinate de perfuzie, care pot include o erupție trecătoare piele, urticarie, mâncărime, roşeaţă - pentru scurtarea respiraţiei/dificultăţi la respiraţie, ameţeală sau senzaţie de confuzie Copii şi adolescenţi Anidulafungină Accord nu trebuie administrat pacienţilor cu vârsta sub 1 lună. Anidulafungină Accord împreună cu alte medicamente Spuneţi medicului dumneavoastră sau farmacistului dacă dumneavoastră sau copilul dumneavoastră luaţi, aţi luat recent sau s-ar putea să luaţi orice alte medicamente. Sarcina şi alăptarea Nu se cunoaşte efectul Anidulafungină Accord la femeile gravide. Prin urmare, Anidulafungină Accord nu este recomandat în timpul sarcinii. Femeile aflate la vârstă fertilă trebuie să utilizeze metode contraceptive eficace. Adresați-vă imediat medicului dumneavoastră dacă rămâneţi gravidă în timp ce vi se administrează Anidulafungină Accord. Efectul Anidulafungină Accord la femeile care alăptează nu este cunoscut. Cereţi sfatul medicului dumneavoastră sau farmacistului înainte să luaţi Anidulafungină Accord în timpul alăptării. Cereţi sfatul medicului dumneavoastră sau farmacistului înainte de a lua orice alt medicament. Anidulafungină Accord conţine fructoză Acest medicament conţine 102,5 mg fructoză (un tip de zahăr) în fiecare flacon. Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a utiliza acest medicament. Dacă dumneavoastră (sau copilul dumneavoastră) aveţi intoleranţă ereditară la fructoză (IEF), o boală genetică rară, dumneavoastră (sau copilul dumneavoastră) nu trebuie să primiţi acest medicament. Pacienţii cu IEF nu pot descompune fructoza din acest medicament, ceea ce poate provoca reacţii adverse grave. Înainte de a lua acest medicament, trebuie să îi spuneţi medicului dumneavoastră dacă dumneavoastră (sau copilul dumneavoastră) aveţi IEF sau dacă copilul dumneavoastră nu mai poate consuma alimente sau băuturi dulci deoarece se simte rău, are vărsături sau are efecte neplăcute precum balonare, crampe la nivelul stomacului sau diaree. Anidulafungină Accord conține sodiu Acest medicament conține mai puțin de 1 mmol de sodiu (23 mg) per flacon, ceea ce înseamnă, practic, „fără sodiu”. 3. Cum se utilizează Anidulafungină Accord De fiecare dată, soluţia de Anidulafungină Accord va fi pregătită şi vă va fi administrată dumneavoastră sau copilului dumneavoastră de către medic sau de către alt personal medical (sunt disponibile mai multe informaţii despre metoda de preparare la sfârşitul prospectului, la punctul dedicat doar personalului medical). Pentru utilizarea la copii şi adolescenţi (cu vârsta de la 1 lună până la mai puţin de 18 ani), tratamentul 3 se începe cu 3,0 mg/kg (a nu se depăşi 200 mg) în prima zi (doza de încărcare). Aceasta va fi urmată de o doză zilnică de 1,5 mg/kg (a nu se depăşi 100 mg) (doza de întreţinere). Doza care este administrată depinde de greutatea pacientului. Pentru utilizarea la adulţi, tratamentul începe cu o doză de 200 mg în prima zi (doza de încărcare). Aceasta este urmată de doza zilnică de 100 mg (doza de întreţinere). Anidulafungină Accord trebuie administrat o dată pe zi, prin perfuzare lentă (prin picurare) în venă. Pentru adulți aceasta durează cel puţin 1,5 ore în cazul administrării dozei de întreţinere şi 3 ore în cazul administrării dozei de încărcare. Pentru copii şi adolescenţi, perfuzia poate dura mai puţin timp, în funcţie de greutatea pacientului. Medicul dumneavoastră va stabili durata tratamentului şi doza de Anidulafungină Accord care vi se va administra în fiecare zi şi vă va supraveghea răspunsul la tratament şi starea de sănătate. În general, tratamentul trebuie continuat timp de cel puţin 14 zile după ultima zi în care Candida a mai fost detectată în sângele dumneavoastră. Dacă vi se administrează mai mult Anidulafungină Accord decât trebuie Dacă sunteţi preocupat că vi s-a administrat mai mult decât este necesar din Anidulafungină Accord, adresați-vă imediat medicului dumneavoastră sau altui personal medical. Dacă uitaţi să utilizaţi Anidulafungină Accord Deoarece medicamentul vi se administrează sub supraveghere medicală atentă, este improbabil să fie omisă o doză. Totuşi, adresați-vă imediat medicului dumneavoastră sau farmacistului în cazul în care credeţi că a fost omisă o doză. Nu trebuie să vi se administreze o doză dublă de către medicul dumneavoastră. Dacă încetaţi să utilizaţi Anidulafungină Accord Dacă medicul dumneavoastră vă opreşte tratamentul cu Anidulafungină Accord nu ar trebui să aveţi reacţii adverse determinate de Anidulafungină Accord. Medicul dumneavoastră vă poate prescrie alt medicament după tratamentul cu Anidulafungină Accord, pentru a continua tratamentul infecţiei fungice sau pentru a împiedica revenirea acesteia. Dacă simptomele iniţiale revin, adresați-vă imediat medicului dumneavoastră sau altui personal medical. Dacă aveţi orice întrebări suplimentare cu privire la acest medicament, adresaţi-vă medicului dumneavoastră, farmacistului sau asistentei medicale. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Unele dintre aceste reacţii adverse vor fi notate de medicul dumneavoastră în timpul monitorizării răspunsului la tratament şi a stării dumneavoastră. Reacţii alergice care pot pune viaţa în pericol, ce pot include dificultăţi la respiraţie, cu respiraţie şuierătoare sau agravare a unei erupţii pe piele existente, au fost rar raportate în timpul administrării Anidulafungină Accord. Reacţii adverse grave – spuneţi imediat medicului dumneavoastră sau altcuiva din personalul medical dacă apar oricare dintre următoarele: - Convulsii (crize convulsive) - Înroşire a feţei - Erupţie trecătoare pe piele, prurit (mâncărime) - Bufeuri 4 - Urticarie - Contracţie bruscă a muşchilor de la nivelul căilor respiratorii, care determină respiraţie şuierătoare sau tuse - Dificultăţi la respiraţie Alte reacţii adverse Reacţiile adverse foarte frecvente (pot afecta mai mult de 1 din 10 persoane) sunt: - Valori mici ale potasiului în sânge (hipokaliemie) - Diaree - Greaţă Reacţiile adverse frecvente (pot afecta până la 1 din 10 persoane) sunt: - Convulsii (crize) - Durere de cap - Vărsături - Modificări ale rezultatelor testelor de sânge care investighează funcția ficatului - Erupţii pe piele, prurit (mâncărime) - Modificări ale rezultatelor testelor de sânge care investighează funcția rinichilor - Curgere anormală a bilei din vezica biliară în intestin (colestază) - Valori mari ale zahărului în sânge - Tensiune arterială mare - Tensiune arterială mică - Contracţii bruşte ale muşchilor de la nivelul căilor respiratorii, care determină respiraţie şuierătoare sau tuse - Dificultăţi la respiraţie Reacţiile adverse mai puţin frecvente (pot afecta până la 1 din 100 persoane) sunt: - Tulburări ale sistemului de coagulare a sângelui - Înroşire a feţei - Bufeuri - Durere de stomac - Urticarie - Durere la locul injectării Reacţiile adverse cu frecvenţă necunoscută (frecvenţa nu poate fi estimată din datele disponibile) sunt: - Reacţii alergice care pot pune viaţa în pericol Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la la: Agenția Națională a Medicamentului și a Dispozitivelor Medicale din România Str. Aviator Sănătescu nr. 48, sector 1 București 011478-RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Anidulafungină Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe eticheta de flacon și cutie. Data de 5 expirare se referă la ultima zi a lunii respective. A se păstra la frigider (2C – 8C). Soluţia reconstituită poate fi păstrată la temperaturi de până la 25C, timp de cel mult 24 de ore. Din punct de vedere microbiologic, medicamentul trebuie utilizat imediat. Dacă nu este utilizat imediat, responsabilitatea în ceea ce priveşte timpul şi condiţiile de păstrare până la administrare revine utilizatorului. Soluţia perfuzabilă poate fi păstrată la 25°C (temperatura camerei) timp de 48 de ore(nu se congelează) şi trebuie administrată în următoarele 48 de ore, în condițiile păstrării la 25C (temperatura camerei). Din punct de vedere microbiologic, medicamentul trebuie utilizat imediat. Dacă nu este utilizat imediat, responsabilitatea în ceea ce priveşte timpul şi condiţiile de păstrare până la administrare revine utilizatorului şi, în mod normal, nu trebuie să depăşească 24 de ore la temperaturi de 2°C până la 8°C, decât dacă reconstituirea/diluarea a fost efectuată în condiţii aseptice controlate şi validate. Nu aruncaţi niciun medicament pe calea apei sau a reziduurilor menajere. 6. Conţinutul ambalajului şi alte informaţii Ce conţine Anidulafungină Accord - Substanţa activă este anidulafungină. Fiecare flacon de pulbere conţine anidulafungină 100mg. Soluția reconstituită conține anidulafungină 3,33 mg/ml, iar soluția diluată conține anidulafungină 0,77 mg/ml. - Celelalte componente sunt: fructoză (vezi pct. 2 „Anidulafungină Accord conține fructoză”), manitol, polisorbat 80, acid lactic, hidroxid de sodiu (pentru ajustarea pH-ului) (vezi pct. 2 „Anidulafungină Accord conține sodiu”), acid clorhidric (pentru ajustarea pH-ului). Cum arată Anidulafungină Accord şi conţinutul ambalajului Anidulafungină Accord este disponibil în cutii conţinând 1 flacon a 100 mg pulbere pentru concentrat pentru soluţie perfuzabilă. Masa compactă sau pulberea este de culoare albă până la aproape albă. Mărime de ambalaj: cutie cu 1 flacon. Deţinătorul autorizaţiei de punere pe piaţă și fabricanții Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677, Warszawa Polonia Fabricanții PharmIdea SIA Rupnicu Street 4, Olaine LV-2114 Letonia Lyocontract GmbH Pulverwiese 1, Ilsenburg 38871 Germania Acest medicament este autorizat în Statele Membre ale Spaţiului Economic European și Marea Britanie (Irlanda de Nord) sub următoarele denumiri comerciale: 6 Țara Denumirea comercială Austria Anidulafungin Accord 100 mg Pulver für ein Konzentrat zur Herstellung einer Infusionslösung Belgia Anidulafungine Accord Healthcare 100 mg, poeder voor concentraat voor oplossing voor infusie Croația Anidulafungin Accord 100 mg prašak za koncentrat za otopinu za infuziju Danemarca Anidulafungin Accord Finlanda Anidulafungin Accord 100 mg aine konsentraattiliuosta varten infuusionesteen Germania Anidulafungin Accord 100 mg Pulver für ein Konzentrat zur Herstellung einer Infusionslösung Grecia Anidulafungin/Accord Irlanda Anidulafungin 100 mg powder for concentrate for solution for infusion Italia Anidulafungina Accord Marea Britanie (Irlanda de Nord) Anidulafungin 100 mg powder for concentrate for solution for infusion Norvegia Anidulafungin Accord Polonia Anidulafungina Accord Portugalia Anidulafungina Accord Republica Cehă Anidulafungin Accord România Anidulafungină Accord 100 mg pulbere pentru concentrat pentru solutie perfuzabila Slovenia Anidulafungin Accord 100 mg prašek za koncentrat za raztopino za infundiranje Spania Anidulafungina accord 100 mg polvo para concentrado para solución para perfusión EFG Suedia Anidulafungin Accord 100 mg pulver till koncentrat till infusionsvätska, lösning Țările de Jos Anidulafungine Accord 100 mg poeder voor concentraat voor oplossing voor infusie Acest prospect a fost revizuit în aprilie 2023. --------------------------------------------------------------------------------------------------------------------------- Aceste informaţii sunt destinate numai medicilor sau profesioniştilor din domeniul sănătăţii şi se aplică numai pentru prezentarea în flacon unic a Anidulafungină Accord 100 mg pulbere pentru concentrat pentru soluţie perfuzabilă: Conţinutul flaconului trebuie reconstituit cu apă pentru preparate injectabile şi diluat ulterior NUMAI cu soluţie perfuzabilă de clorură de sodiu 9 mg/ml (0,9%) sau soluţie perfuzabilă de glucoză 50 mg/ml (5%). Nu a fost stabilită compatibilitatea soluţiei reconstituite de Anidulafungină Accord cu substanţe, aditivi sau alte medicamente cu administrare intravenoasă decât soluţia perfuzabilă de clorură de sodiu 9 mg/ml (0,9%) sau soluţia perfuzabilă de glucoză 50 mg/ml (5%). Soluția perfuzabilă nu trebuie congelată. Reconstituirea A se reconstitui aseptic fiecare flacon cu 30 ml apă pentru preparate injectabile pentru a obţine o concentraţie de 3,33 mg/ml. Timpul de reconstituire este de până la 5 minute. După diluarea ulterioară, soluţia trebuie aruncată dacă sunt identificate particule sau modificări de culoare ale soluţiei. Soluţia reconstituită poate fi păstrată la temperaturi de până la 25°C, timp de cel mult 24 de ore înainte de diluarea suplimentară. Din punct de vedere microbiologic, medicamentul trebuie utilizat imediat. Dacă nu este utilizat imediat, responsabilitatea în ceea ce priveşte timpul şi condiţiile până la administrare revine utilizatorului. Diluarea şi perfuzarea Medicamentele cu administrare parenterală trebuie inspectate vizual pentru detectarea particulelor și modificărilor de culoare înainte de administrare, ori de câte ori soluția și recipientul permit acest lucru. Dacă sunt identificate particule sau modificări de culoare, 7 aruncați soluția. Pacienți adulți A se transfera în condiții aseptice conţinutul flaconului (flacoanelor) reconstituit(e) într-o pungă (sau flacon) de perfuzie intravenoasă conţinând soluţie perfuzabilă de clorură de sodiu 9 mg/ml (0,9%) sau soluţie perfuzabilă de glucoză 50 mg/ml (5%), pentru a obţine concentraţia corespunzătoare de anidulafungină de 0,77 mg/ml. În tabelul de mai jos sunt prezentate diluția pentru o concentrație de 0,77 mg/ml în soluția perfuzabilă finală și instrucțiunile de perfuzie pentru fiecaredoză. Cerinţele de diluare pentru administrarea Anidulafungină Accord Doza Numărul de flacoane cu pulbere Volumul reconstituit total Volumul perfuzabilA Volumul perfuzabil totalB Viteza de perfuzare Durata minimă a perfuziei 100 mg 1 30 ml 100 ml 130 ml 1,4 ml/min sau 84 ml/oră 90 min 200 mg 2 60 ml 200 ml 260 ml 1,4 ml/min sau 84 ml/oră 180 min A Soluţie perfuzabilă de clorură de sodiu 9 mg/ml (0,9%) sau soluţie perfuzabilă de glucoză 50 mg/ml (5%). B Concentraţia soluţiei perfuzabile este 0,77 mg/ml. Viteza de perfuzare nu trebuie să depăşească 1,1 mg/min (echivalent cu 1,4 ml/min sau 84 ml/oră când medicamentul este reconstituit şi diluat după instrucţiuni). Copii și adolescenți Pentru copiii și adolescenții cu vârste cuprinse între 1 lună și < 18 ani, volumul de soluție perfuzabilă necesară pentru administrarea dozei variază în funcție de greutatea corporală a pacientului. Soluția reconstituită trebuie diluată suplimentar până la o concentrație de 0,77 mg/ml pentru a se obține soluția perfuzabilă finală. Se recomandă utilizarea unei seringi programabile sau a unei pompe de perfuzie. Viteza perfuziei nu trebuie să depășească 1,1 mg/minut (echivalent cu 1,4 ml/min sau 84 ml/oră atunci când soluția se reconstituie şi se diluează după instrucţiuni). 1. Calculați doza pacientului și reconstituiți flaconul/flacoanele necesar(e), conform instrucțiunilor de reconstituire, pentru a obține o concentrație de 3,33 mg/ml. 2. Calculați volumul (ml) de anidulafungină reconstituit necesar: • Volumul de anidulafungină (ml) = Doza de anidulafungină (mg) ÷ 3,33 mg/ml. 3. Calculați volumul total de soluție de administrare (ml) necesară pentru a obține o concentrație finală de 0,77 mg/ml: • Volumul total de soluție de administrare (ml) = Doza de anidulafungină (mg) ÷ 0,77 mg/ml. 4. Calculați volumul de diluant [soluție injectabilă de glucoză 5% sau soluție injectabilă de clorură de sodiu 0,9% (soluție salină normală)] necesar pentru prepararea soluției de dozare: • Volumul de diluant (ml) = Volumul total de soluție de administrare (ml) – Volumul de anidulafungină (ml). 5. Transferați în condiții aseptice volumele necesare (ml) de anidulafungină și soluție injectabilă de glucoză 5% sau soluție injectabilă de clorură de sodiu 0,9% (soluție salină normală) într-o 8 seringă de perfuzie sau o pungă de perfuzie i.v. necesară pentru administrare. Numai pentru o singură administrare. Orice material rezidual trebuie eliminat în conformitate cu reglementările locale."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. Luaţi întotdeauna medicamentul Apap Forte pentru copii conform indicaţiilor din acest prospect sau indicaţiilor medicului dumneavoastră sau farmacistului. - Păstraţi acest prospect. S-ar putea să fie necesar să-l recitiţi. - Întrebaţi farmacistul dacă aveţi nevoie de mai multe informaţii sau recomandări. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect.Vezi pct.4 - Dacă după 2 zile nu vă simţiţi mai bine sau vă simţiţi mai rău, trebuie să vă adresaţi unui medic. Ce găsiţi în acest prospect: 1. Ce este Apap Forte pentru copii şi pentru ce se utilizează 2. Ce trebuie să ştiţi înainte să luaţi Apap Forte pentru copii 3. Cum să luaţi Apap Forte pentru copii 4. Reacţii adverse posibile 5. Cum se păstrează Apap Forte pentru copii 6. Conţinutul ambalajului şi alte informaţii 1. Ce este Apap Forte pentru copii şi pentru ce se utilizează Apap Forte pentru copii aparţine unui grup de medicamente denumite analgezice (calmante ale durerii) şi antipiretice, care ameliorează durerea de intensitate uşoară până la moderată şi reduc febra. Apap Forte pentru copii poate fi utilizat pentru tratamentul simptomatic, pe termen scurt, al durerii de intensitate uşoară până la moderată (de exemplu durere de cap, durere de dinţi şi durere menstruală) şi/sau al febrei (temperaturii crescute). Apap Forte pentru copii este utilizat pentru tratamentul durerii de intensitate uşoară până la moderată şi/sau al febrei la sugari (cu vârsta peste 3 luni), copii, adolescenţi şi adulţi (inclusiv vârstnici). Dacă după 2 zile nu vă simţiţi mai bine sau vă simţiţi mai rău, trebuie să vă adresaţi unui medic. 2. Ce trebuie să ştiţi înainte să luaţi Apap Forte pentru copii Nu luaţi Apap Forte pentru copii - dacă sunteţi alergic la paracetamol sau la oricare dintre celelalte componente ale acestui medicament (enumerate la pct. 6). Atenţionări şi precauţii Înainte să luaţi Apap Forte pentru copii , adresaţi-vă medicului dumneavoastră sau farmacistului: - dacă aveţi probleme de ficat (incluzând sindrom Gilbert sau hepatită); - dacă aveţi probleme cu rinichii; - dacă aveţi anemie hemolitică (distrugere anormală a globulelor roşii din sânge); - dacă sunteți deshidratat sau/şi aveți malnutriţie cronică; - dacă aveţi deficit al unei enzime specifice, numită glucozo-6-fosfat dehidrogenază; 2 - dacă utilizaţi alte medicamente despre care se cunoaşte faptul că afectează ficatul; - dacă utilizaţi alte medicamente care conţin paracetamol, deoarece acest lucru poate afecta grav ficatul; - dacă aveţi astm bronşic și sensibilitate la acid acetilsalicilic. Administrarea frecventă şi pe perioade lungi de timp a medicamentelor care ameliorează durerea poate duce la declanşarea sau agravarea durerilor de cap. Nu trebuie să creşteţi doza de medicamente care ameliorează durerea, ci trebuie să vă adresaţi medicului pentru recomandări. Atenţionare: Ingestia unor doze mai mari decât cele recomandate nu determină o ameliorare mai rapidă a durerii, dar implică riscul de afectare gravă a ficatului. Ca urmare, nu trebuie depăşită doza zilnică maximă de paracetamol. Adresaţi-vă medicului sau farmacistului înaintea administrării concomitente a altor medicamente care conţin paracetamol. Simptomele afectării ficatului apar în mod normal după primele zile. Ca urmare, este important să vă adresaţi imediat medicului dacă aţi luat o doză mai mare decât cea recomandată. A se vedea şi punctul 3 „Dacă luaţi mai mult Apap Forte pentru copii decât trebuie”. În caz de febră crescută (>39ºC), semne de infecţie sau persistenţă a simptomelor pentru mai mult de 2 zile, trebuie să vă adresaţi unui medic. Apap Forte pentru copii împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Acest lucru este important în special în următoarele cazuri: - alte medicamente care conţin paracetamol, cum sunt, de exemplu, unele medicamente pentru gripă; - warfarină sau acenocumarol (medicamente anticoagulante orale utilizate pentru subțierea sângelui); glicopironiu şi propantelină (medicamente anticolinergice care pot reduce absorbţia paracetamolului); - contraceptive orale; - fenitoină, fenobarbital, primidonă şi lamotrigină (medicamente utilizate pentru epilepsie); - cloramfenicol (un antibiotic); - izoniazidă şi rifampicină (medicamente utilizate pentru tratamentul tuberculozei); - metoclopramidă şi domperidonă (medicamente care accelerează golirea stomacului de alimente); - probenecid (un medicament utilizat pentru tratamentul concentraţiilor crescute de acid uric în circulaţia sângelui (gută); - propranolol (un medicament utilizat pentru tratamentul tensiunii arteriale mari); - colestiramină (un medicament utilizat pentru a scădea valorile colesterolului); - zidovudină (un medicament utilizat pentru tratamentul SIDA); - flucloxacilină (antibiotic), din cauza unui risc grav de anomalie a sângelui și a lichidelor (acidoză metabolică cu decalaj anionic ridicat) care necesită tratament de urgență și care poate apărea în special în caz de insuficiență renală severă, septicemie (atunci când bacteriile și toxinele acestora circulă în sânge, ducând la afectarea organelor), malnutriție, alcoolism cronic și dacă se utilizează doze maxime zilnice de paracetamol. Efectele paracetamolului asupra testelor de laborator Pot fi afectate rezultatele analizelor privind valorile acidului uric şi glucozei în sânge. Apap Forte pentru copii împreună cu alimente, băuturi şi alcool Apap Forte pentru copii este un medicament gata preparat şi poate fi administrat împreună cu alimente şi băuturi (cu excepţia băuturilor alcoolice). Dacă de obicei consumaţi cantităţi mari de băuturi alcoolice, trebuie să luaţi Apap Forte pentru copii cu prudenţă şi nu trebuie să consumaţi băuturi alcoolice pe parcursul tratamentului cu Apap Forte pentru copii . Administrarea medicamentelor nu a demonstrat o influenţă asupra efectului medicamentului, dar dacă luaţi acest medicament după mese, efectele sale pot fi întârziate. 3 Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. Dacă este necesar, Apap Forte pentru copii poate fi utilizat în timpul sarcinii. Ar trebui să utilizați cea mai mică doză posibilă care reduce durerea și/sau febra și să o utilizați pentru cel mai scurt timp posibil. Adresați-vă medicului dumneavoastră dacă durerea și/sau febra nu sunt reduse sau dacă trebuie să luați medicamentul mai des. În dozele recomandate, Apap Forte pentru copii poate fi utilizat în timpul alăptării. Conducerea vehiculelor şi folosirea utilajelor De obicei, Apap Forte pentru copii nu interferează cu capacitatea de a conduce vehicule sau de a folosi utilaje. Totuşi, dacă prezentaţi reacţii adverse cum sunt somnolenţă uşoară şi ameţeli, nu trebuie să conduceţi vehicule şi nici să folosiţi utilaje. Apap Forte pentru copii conţine zahăr, parahidroxibenzoat de metil (E218) şi parahidroxibenzoat de propil (E216). Acest medicament conţine zahăr. Dacă medicul dumneavoastră v-a atenţionat ca aveţi intoleranţă la unele categorii de glucide, vă rugăm să-l întrebaţi înainte de a utiliza acest medicament. Dozele de suspensie orală mai mari de 10 ml conţin peste 5 g de zahăr pe doză şi acest aspect trebuie avut în vedere la pacienţii cu diabet zaharat. Zahărul poate fi dăunător pentru dinţi. Acest medicament conţine parahidroxibenzoat de metil (E218) şi parahidroxibenzoat de propil (E216), care pot provoca reacţii alergice (posibil de tip întârziat). 3. Cum să luaţi Apap Forte pentru copii Luaţi întotdeauna acest medicament exact aşa cum este descris în acest prospect sau aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Instrucţiuni de utilizare: - Apap Forte pentru copii trebuie administrat pe cale orală. - A se agita bine înainte de utilizare. - Capacul flaconului este prevăzut cu dispozitiv de închidere securizat pentru copii. Pentru a-l deschide, trebuie să apăsaţi pe capac şi să-l răsuciţi, în acelaşi timp, în direcţia acelor de ceasornic. - Suspensia orală nu trebuie diluată sau amestecată cu alte băuturi. - A nu se depăşi doza stabilită. Vă rugăm să observaţi că dozele mai mari decât cele recomandate pot determina un risc de afectare foarte gravă a ficatului. - Doza zilnică recomandată de paracetamol este de aproximativ 60 mg/kg şi zi, divizată în 4 sau 6 administrări zilnice, adică 15 mg/kg la intervale de 6 ore sau 10 mg/kg la intervale de 4 ore. - Doza trebuie stabilită în principal în funcţie de greutatea pacientului. Informaţiile privind vârsta copilului în cadrul fiecărei grupe de greutate au numai caracter orientativ. De exemplu, pentru a administra 15 mg/kg la intervale de 6 ore, instrucţiunile sunt după cum urmează: Greutate corporală Doza de paracetamol pentru o singură doză (la interval de 6 ore) Volumul de Apap Forte pentru copii pentru o singură doză (la interval de 6 ore) Doza maximă pe 24 ore mg paracetamol volumul de Apap Forte pentru copii Până la 7 kg Până la 100 mg Până la 2,5 ml 400 mg 10 ml 4 8 – 10 kg 120 – 150 mg 3 - 3,75 ml 600 mg 15 ml 11 – 15 kg 165 – 225 mg 4 - 5,5 ml 900 mg 22,5 ml 16 – 22 kg 240 – 330 mg 6 - 8,25 ml 1320 mg 33 ml 23 – 30 kg 345 – 450 mg 8,5 - 11,25 ml 1800 mg 45 ml 31 – 40 kg 465 – 600 mg 11,5 – 15 ml 2400 mg 60 ml Peste 41 kg 615 – 1000 mg 15,25 – 25 ml 3000 mg (până la 50 kg) 75 ml 4000 mg (peste 51 kg) 100 ml 5 ml de suspensie orală = 200 mg paracetamol Alternativ, această suspensie orală poate fi administrată după cum urmează: Vârsta copilului Cât anume Cât de des (în decurs de 24 ore) 3 – 6 luni 1,5 ml de 4 ori 6 – 24 luni 3 ml de 4 ori 2 – 3 ani 4,5 ml de 4 ori 4 – 6 ani 6 ml de 4 ori 7 – 9 ani 9 ml de 4 ori 10 – 12 ani 12,5 ml de 4 ori Apap Forte pentru copii nu trebuie utilizat la copii cu vârsta sub 3 luni, cu excepţia cazului în care este prescris de către un medic. Cantitatea exactă de Apap Forte pentru copii trebuie administrată prin utilizarea seringii de 5 ml pentru administrare orală (cu gradaţii de câte 0,25 ml) disponibilă în cutie. După utilizare, seringa pentru administrarea dozelor trebuie clătită manual de câteva ori, cu apă de la robinet (umplând seringa cu apă). În caz de febră mare (>39ºC), semne de infecţie sau persistenţă a simptomelor pentru mai mult de 2 zile, trebuie să vă adresaţi unui medic. Pacienţi cu afectare a funcţiei ficatului sau rinichiului La pacienţii cu insuficienţă hepatică uşoară până la moderată, sau cu sindrom Gilbert (icter familial nehemolitic), doza zilnică eficace nu trebuie să depăşească 60 mg/kg corp şi zi (până la cel mult 2 g/zi). La pacienţii cu afectare a funcţiei renale, doza trebuie redusă sau intervalul dintre doze trebuie prelungit. La pacienţii cu afectare severă a funcţiei renale, intervalul între dozele administrate al Apap Forte pentru copii trebuie să fie de cel puţin 8 ore. Adresaţi-vă medicului dumneavoastră sau farmacistului pentru recomandări. Pentru copii cu greutatea corporală sub 7 kg (6 luni), trebuie avută în vedere utilizarea supozitoarelor, dacă sunt disponibile, cu excepţia cazului în care administrarea acestei forme farmaceutice nu este posibilă din motive clinice (de exemplu diaree). Pentru copiii cu greutate corporală mai mare de 41 kg (cu vârsta peste 12 ani), adolescenţi şi adulţi, sunt disponibile alte forme farmaceutice, care pot fi considerate mai adecvate. Dacă luaţi Apap Forte pentru copii mai mult decât trebuie În caz de supradozaj solicitaţi asistenţă medicală imediată, chiar dacă dumneavoastră vă simţiţi bine sau copilul dumneavoastră se simte bine, deoarece există riscul afectării hepatice grave, întârziate. Luaţi cu dumneavoastră flaconul sau cutia goală pentru ca medicamentul să poată fi identificat uşor. Pentru a evita afectarea posibilă a ficatului, este important ca antidotul să fie administrat de către medic cât mai curând posibil. Simptomele de leziune hepatică nu apar în mod normal decât după 5 câteva zile. Simptomele de supradozaj pot include greaţă, vărsături, anorexie (pierdere a apetitului), paloare şi durere abdominală şi aceste simptome apar de obicei în interval de 24 ore după administrare. Dacă uitaţi să luaţi Apap Forte pentru copii Nu luaţi o doză dublă pentru a compensa doza uitată şi luaţi din nou Apap Forte pentru copii în mod adecvat, la ora obişnuită. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Opriţi tratamentul şi adresaţi-vă imediat medicului în cazul în care apar reacţii alergice (de hipersensibilitate) la paracetamol, manifestate prin: edem Quincke (umflare a feţei, gâtului şi organelor genitale), dispnee (scurtare a respiraţiei), episoade de sudoraţie (transpiraţie), greaţă sau tensiune arterială mică. Frecvente (pot afecta până la 1 din 10 persoane): - somnolenţă uşoară; - greaţă; - vărsături. Mai puţin frecvente (pot afecta cel mult 1 din 100 persoane): - ameţeli; - somnolenţă; - nervozitate; - senzaţie de arsură la nivelul gâtului; - diaree; - durere abdominală (incluzând crampe şi senzaţie de arsură în capul pieptului); - constipaţie; - durere de cap; - transpiraţie/sudoraţie; - temperatură scăzută (tremurături). Rare (pot afecta cel mult 1 din 1000 persoane): - înroşire a pielii Foarte rare (pot afecta cel mult 1 din 10000 persoane): - tulburări de dezvoltare a celulelor din sânge (trombocitopenie, leucopenie, cazuri izolate de agranulocitoză, pancitopenie); - bronhospasm la pacienţi predispuşi. Au fost raportate cazuri foarte rare de reacții grave la nivelul pielii. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 6 Bucuresti 011478- RO E-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Apap Forte pentru copii A se păstra la temperaturi sub 30ºC. A se păstra în ambalajul original, pentru a fi protejat de lumină. Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe eticheta flaconului după „EXP“. Data de expirare se referă la ultima zi a lunii respective. După prima deschidere a flaconului, suspensia orală trebuie utilizată în interval de 6 luni. Nu utilizaţi acest medicament dacă observaţi semne vizibile de deteriorare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Apap Forte pentru copii - Substanţa activă este paracetamol. - Celelalte componente sunt: - acid citric monohidrat, citrat de sodiu, zahăr, parahidroxibenzoat de metil (E218), parahidroxibenzoat de propil (E216), aromă de portocale [substanţă(e) cu aromă naturală], substanţă(e) cu aromă artificială, alcool etilic, butilhidroxianisol (E320)], gumă xantan şi apă purificată. Cum arată Apap Forte pentru copii şi conţinutul ambalajului Apap Forte pentru copii este un lichid de culoare albă până la aproape albă, cu aspect omogen şi cu aromă de portocale. Apap Forte pentru copii este disponibil în cutie care conţine un flacon din sticlă cu 85 ml suspensie orală, prevăzut cu dispozitiv de închidere securizat pentru copii şi seringă de 5 ml pentru administrare orală (cu gradaţii de câte 0,25 ml)."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Atomoxetină Accord și pentru ce se utilizează 2. Ce trebuie să ştiţi înainte să luaţi Atomoxetină Accord 3. Cum să luați Atomoxetină Accord 4. Reacţii adverse posibile 5. Cum se păstrează Atomoxetină Accord 6. Conţinutul ambalajului şi alte informaţii 1. Ce este Atomoxetină Accord şi pentru ce se utilizează Pentru ce se utilizează Atomoxetină Accord conține o substanță denumită atomoxetină și este utilizat pentru a trata tulburarea cu deficit de atenție și hiperactivitate (ADHD). Este utilizată: - la copii cu vârsta peste şase ani - la adolescenți - la adulți Acesta este utilizat doar ca parte a unui program de tratament al bolii, care necesită, de asemenea, tratamente care nu implică medicamente, cum sunt consilierea și terapia comportamentală. La adulți, acest medicament este utilizat pentru a trata ADHD atunci când simptomele sunt foarte supărătoare şi afectează viaţa socială sau profesională şi în cazul în care aţi avut simptomele acestei afecţiuni şi în copilărie. Cum acţionează Acest medicament creşte cantitatea de noradrenalină de la nivelul creierului. Aceasta este o substanță care este produsă în mod natural, care crește atenția și scade impulsivitatea și hiperactivitatea 2 pacienților cu ADHD. Acest medicament a fost prescris pentru a ajuta la controlarea simptomelor ADHD. Acest medicament nu este un stimulant și prin urmare, nu determină dependență. Este posibil să dureze câteva săptămâni după începerea tratamentului cu acest medicament, până când dumneavoastră să observați o îmbunătățire semnificativă a simptomelor. Despre ADHD Copiilor și adolecențilot cu ADHD le este greu: - să stea liniștiți și - să se concentreze. Nu este vina lor că nu pot face aceste lucruri. Mulți copii și adolescenți întâmpină dificultăți în acest sens. Totuși, în cazul ADHD, acestea pot cauza probleme în viața de zi cu zi. Copiii și adolescenții cu ADHD pot avea dificultăți în a învăța și în a-și face temele. Le este greu să fie cuminți acasă, la școală sau în alte locuri. ADHD nu afectează inteligenţa unui copil sau unui adolescent. Adulților cu ADHD le este dificil să facă toate lucrurile pe care copiii le consideră dificile; totuși acest aspect poate indica faptul că aceştia au probleme: - la serviciu - în relațiile interumane - nu au o părere bună despre sine - au dificultăți în educare 2. Ce trebuie să știți înainte să luați Atomoxetină Accord Nu luaţi Atomoxetină Accord dacă: - sunteţi alergic la atomoxetină sau la oricare dintre celelalte componente ale acestui medicament (enumerate la pct. 6); - dacă aţi luat un medicament denumit inhibitor de monoaminooxidază (IMAO), de exemplu fenelzină, în timpul ultimelor două săptămâni. Un medicament IMAO se utilizează, uneori, în tratamentul depresiei sau în alte probleme de sănătate mintală; administrarea Atomoxetină Accord împreună cu un IMAO poate să determine reacţii adverse grave sau să pună viaţa în pericol. De asemenea, va trebui să aşteptaţi cel puţin 14 zile după ce întrerupeţi tratamentul cu Atomoxetină Accord pentru a putea începe să luaţi un IMAO. - dacă aveți o boală a ochilor denumită glaucom cu unghi îngust (presiune crescută la nivelul ochilor); - dacă aveţi probleme grave cu inima ce pot fi afectate de creşterea ritmului bătăilor inimii şi/sau a tensiunii arteriale, deoarece acestea pot fi reacții adverse la Atomoxetină Accord; - dacă aveţi probleme grave cu vasele de sânge de la nivelul creierului - cum sunt un accident vascular cerebral, umflarea sau subţierea unei porţiuni a unui vas de sânge (anevrism) sau vase de sânge îngustate sau înfundate; - dacă aveţi o tumoră a glandei suprarenale (feocromocitom). Nu luați Atomoxetină Accord dacă oricare din cele menționate anterior se aplică în cazul dumneavoastră. Dacă nu sunteţi sigur, adresaţi-vă medicului dumneavoastră sau farmacistului înainte de a lua acest medicament, deoarece acest medicament poate agrava aceste probleme. Atenţionări şi precauţii Atât adulții cât și copiii trebuie să fie conștienți de următoarele atenționări și precauții. Discutaţi cu medicul dumneavoastră sau cu farmacistul înainte de a lua Atomoxetină Accord dacă: - aveți gânduri de sinucidere sau aţi încercat să vă sinucideţi; - aveţi probleme cu inima (incluzând defecte ale structurii inimii) sau bătăi rapide ale inimii. Atomoxetină Accord poate să vă accelereze bătăile inimii (pulsul). La pacienţii cu defecte de structură a inimii au fost raportate cazuri de moarte subită. - aveţi tensiune arterială mare. Atomoxetină Accord poate crește tensiunea arterială. - aveţi tensiune arterială mică. Atomoxetină Accord poate să determine ameţeli sau leşin la persoanele cu tensiune arterială mică. - aveţi probleme cu schimbări bruşte ale tensiunii arteriale sau ale frecvenţei bătăilor inimii; 3 - aveţi o boală cardiovasculară sau ați avut în trecut accident vascular cerebral; - aveţi probleme cu ficatul. S-ar putea să aveţi nevoie de o doză mai mică. - simptome psihotice incluzând halucinaţii (auziţi voci sau vedeţi lucruri care nu sunt reale), credeţi în lucruri care nu sunt adevărate sau sunteţi suspicios; - dacă aveți manie (senzaţia de euforie sau de hiperexcitare care determină un comportament neobişnuit) şi agitaţie; - aveți sentimente de agresivitate; - aveți sentimente neprietenoase sau de nervozitate (ostilitate); - ați avut în trecut epilepsie sau aţi avut convulsii, de orice altă cauză. Atomoxetină Accord poate determina o creştere a frecvenţei convulsiilor; - prezentaţi dispoziţii diferite de dispoziţia obişnuită (tulburări de dispoziţie) sau vă simţiţi foarte nefericit; - dacă prezentaţi spasme greu de controlat şi repetate ale unor părţi ale corpului sau repetaţi sunete sau cuvinte. Adresaţi-vă medicului sau farmacistului dumneavoastră dacă prezentați oricare dintre cele de mai sus înainte de a începe tratamentul. Acest lucru este important, deoarece Atomoxetină Accord poate agrava aceste probleme. Medicul dumneavoastră va monitoriza modul în care vă afectează medicamentul. Verificări făcute de medicul dumneavoastră înainte de începerea tratamentului cu Atomoxetină Accord Aceste verificări vor ajuta medicul să decidă dacă Atomoxetină Accord este medicamentul potrivit pentru dumneavoastră. Medicul dumneavoastră vă va măsura: - tensiunea arterială şi ritmul bătăilor inimii (pulsul) înainte şi pe durata tratamentului cu Atomoxetină Accord; - înălţimea şi greutatea în cazul în care sunteţi un copil sau un adolescent, pe durata tratamentului cu Atomoxetină Accord. Medicul dumneavoastră vă va vorbi despre: - orice alte medicamente pe care le luaţi; - antecedente familiale de morţi subite fără cauză cunoscută; - oricare alte probleme medicale (cum sunt problemele de inimă) pe care le-aţi avut dumneavoastră sau membrii familiei dumneavoastră. Este important să furnizați cât mai multe informații posibil. Acestea îl vor ajuta pe medicul dumneavoastră să decidă dacă Atomoxetină Accord este medicamentul potrivit pentru dumneavoastră. Medicul dumneavoastră poate decide dacă sunt necesare alte teste medicale înainte de a începe tratamentul cu acest medicament. Informații importante despre conținutul capsulelor Nu deschideți capsulele de Atomoxetină Accord deoarece conținutul capsulei vă poate irita ochii. Dacă conținutul capsulei intră în contact cu ochii, ochiul afectat trebuie spălat imediat cu apă și trebuie solicitată asistență medicală. Mâinile și orice parte a corpului care vine în contact cu conținutul capsulei trebuie spălate cât mai repede posibil. Copii Atomoxetină Accord nu este destinat utilizării în tratamentul ADHD la copii cu vârsta sub 6 ani, deoarece nu se cunoaște dacă medicamentul are efect sau dacă prezintă siguranță la această categorie de pacienți. Atomoxetină Accord împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. Acestea includ medicamente care nu necesită prescripţie medicală. Medicul dumneavoastră va decide dacă puteţi să luaţi Atomoxetină Accord împreună cu celelalte medicamente 4 pe care le utilizați și în unele cazuri poate fi necesar ca medicul dumneavostră să ajusteze doza sau să vă crească doza mult mai lent. Nu luați Atomoxetină Accord împreună cu medicamente denumite IMAO (inhibitori ai monoaminoxidazei) utilizate pentru tratamentul depresie. Vezi punctul 2, „Nu luați Atomoxetină Accord”. Dacă luați alte medicamente, Atomoxetină Accord poate afecta acţiunea acestora sau poate cauza reacţii adverse. Dacă luaţi oricare dintre medicamentele următoare, adresaţi-vă medicului dumneavoastră sau farmacistului înainte de a lua Atomoxetină Accord: - medicamente care cresc tensiunea arterială sau sunt utilizate pentru controlul tensiunii arteriale; - medicamente, cum sunt antidepresivele, de exemplu imipramina, venlafaxina, mirtazapina, fluoxetina şi paroxetina; - anumite remedii pentru tuse şi răceală care conţin medicamente care pot influența tensiunea arterială. Este important să vă adresaţi farmacistului dumneavoastră atunci când achiziţionaţi oricare dintre aceste medicamente. - unele medicamente utilizate în tratamentul unor tulburări mintale; - medicamente cunoscute pentru faptul că pot creşte riscul de convulsii; - anumite medicamente care determină Atomoxetină Accord să rămână în organism pe o perioadă mai lungă decât în mod obişnuit (cum sunt chinidina şi terbinafina); - salbutamolul (un medicament destinat tratării astmului bronșic), atunci când este administrat pe cale orală sau injectat, este posibil să simţiţi că inima vă bate foarte repede, dar acest lucru nu vă va agrava astmul bronşic. Medicamentele de mai jos pot duce la un risc crescut de producere a unui ritm neregulat al inimii, când sunt administrate împreună cu Atomoxetină Accord: - medicamente care controlează ritmul bătăilor inimii; - medicamente care modifică concentraţia sărurilor din sânge; - medicamente pentru prevenţia şi tratamentul malariei; - unele antibiotice (cum sunt eritromicina şi moxifloxacina). În cazul în care nu ştiţi sigur dacă medicamentele pe care le utilizați sunt incluse în lista de mai sus, adresaţi-vă medicului dumneavoastră sau farmacistului înainte de a utiliza Atomoxetină Accord. Sarcina și alăptarea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă sau să alăptați, adresați-vă medicului dumneavoastră sau farmacistului pentru recomandări înainte de a lua acest medicament. Nu se ştie dacă acest medicament poate afecta copilul nenăscut sau dacă trece în laptele matern. - Acest medicament nu trebuie utilizat în timpul sarcinii, decât cu recomandarea medicului dumneavoastră. - Trebuie să evitaţi să luaţi acest medicament dacă alăptaţi sau trebuie să întrerupeţi alăptarea. Conducerea vehiculelor și folosirea utilajelor S-ar putea să vă simţiţi obosit, somnolent sau ameţit după ce luaţi Atomoxetină Accord. Trebuie să fiţi atent când conduceţi vehicule sau folosiți utilaje, până când veţi şti în ce mod vă afectează Atomoxetină Accord. Dacă vă simţiţi obosit, somnolent sau ameţit nu trebuie să conduceţi vehicule sau să folosiţi utilaje. 3. Cum să luați Atomoxetină Accord - Luaţi întotdeauna acest medicament exact aşa cum v-a indicat medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. 5 Medicamentul se administrează de obicei o dată sau de două ori pe zi (dimineața și după amiaza târziu sau la începutul serii). - Copiii nu trebuie să ia acest medicament fără ajutorul unui adult. - Dacă luați Atomoxetină Accord o dată pe zi și prezentați somnolență sau vă simțiți rău, medicul dumneavoastră vă poate modifica tratamentul trecând la o administrare de două ori pe zi. - Administrare orală. - Capsulele trebuie înghițite întregi, cu sau fără alimente. - Capsulele nu trebuie desfăcute şi conţinutul capsulei nu trebuie golit şi administrat în orice alt mod. - Utilizarea medicamentului la aceeaşi oră în fiecare zi vă poate ajuta să vă amintiţi mai bine să îl luaţi. Cât să luaţi În cazul în care sunteţi un copil sau un adolescent (cu vârsta peste 6 ani): Medicul dumneavoastră vă va spune cât Atomoxetină Accord trebuie să luați şi vă va calcula doza în funcţie de greutatea dumneavoastră. În mod normal, medicul vă va iniţia tratamentul cu o doză mai mică, iar apoi va creşte doza de Atomoxetină Accord pe care trebuie să o luaţi, în funcţie de greutatea dumneavoastră corporală. - Greutatea corporală de până la 70 kg: o doză iniţială zilnică totală de 0,5 mg pe kilogram de greutate corporală, timp de cel puțin 7 zile. Ulterior, medicul dumneavoastră poate decide să vă crească doza, până la doza uzuală zilnică de întreţinere de aproximativ 1,2 mg pe kilogram de greutate corporală. - Greutatea corporală mai mare de 70 kg: o doză iniţială zilnică totală de 40 mg timp de cel puțin 7 zile. Ulterior, medicul dumneavoastră poate decide să vă crească doza, până la doza uzuală zilnică de întreţinere de 80 mg. Doza zilnică maximă prescrisă de medicul dumnevoatră este de 100 mg. Adulți - Tratamentul cu Atomoxetină Accord trebuie să fie iniţiat cu o doză zilnică totală de 40 mg timp de cel puțin 7 zile. Ulterior, medicul dumneavoastră poate decide să vă crească doza, până la doza uzuală zilnică de întreţinere de 80 mg - 100 mg. Doza zilnică maximă prescrisă de medicul dumneavoastră este de 100 mg. Dacă aveţi probleme cu ficatul, medicul dumneavoastră vă poate recomanda o doză mai mică. Măsuri pe care medicul dumneavoastră le va lua în timpul tratamentului - Medicul dumneavoastră va realiza anumite teste - înainte de a începe tratamentul – pentru a se asigura că Atomoxetină Accord este sigur și în beneficiul dumneavoastră. - după începerea tratamentului – acestea vor fi realizate la cel puţin fiecare 6 luni, însă posibil mai des. Acestea se vor realiza, de asemenea, la modificarea dozei. Aceste teste vor include: - măsurarea înălţimii şi greutăţii la copii şi adolescenți - măsurarea tensiunii arteriale şi a ritmului bătăilor inimii - verificarea dacă aveţi probleme sau dacă reacţiile adverse s-au înrăutăţit în timp ce utilizaţi Atomoxetină Accord. Tratament pe termen lung Tratamentul cu Atomoxetină Accord nu trebuie urmat toată viața. Dacă luați Atomoxetină Accord mai mult de un an, medicul dumneavoastră va reevalua necesitatea continuării tratamentului. Dacă luați mai multă Atomoxetină Accord decât trebuie adresaţi-vă imediat medicului dumneavoastră sau mergeţi la departamentul de urgenţă al celui mai apropiat spital şi spuneţi-le câte 6 capsule aţi luat. Simptomele raportate cel mai frecvent, asociate supradozajului, au fost simptome gastrointestinale, somnolenţă, ameţeli, tremor şi comportament neobișnuit. Dacă uitați să luați Atomoxetină Accord Dacă ați omis o doză, trebuie să o luaţi cât mai curând posibil, dar nu trebuie să luați mai mult decât doza dumneavoastră totală zilnică într-un interval de 24 de ore. Nu luaţi o doză dublă pentru a compensa o doză uitată. Dacă încetați să luați Atomoxetină Accord În mod normal, nu apar reacţii adverse dacă întrerupeţi administrarea de Atomoxetină Accord, dar este posibil să reapară simptomele de ADHD. Trebuie să discutaţi cu medicul dumneavoastră înainte de a întrerupe tratamentul. Dacă aveți orice întrebări suplimentare cu privire la acest medicament, adresați-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Medicul dumneavoastră vă va vorbi despre aceste reacţii adverse. Dacă aveţi oricare dintre următoarele reacţii adverse, trebuie să opriți administrarea de Atomoxetină Accord și să luaţi imediat legătura cu medicul dumneavoastră: - urină închisă la culoare - piele galbenă sau îngălbenire a albului ochilor - durere abdominală care se accentuează când apăsaţi (sensibilitate) sub marginea coastelor, pe partea dreaptă - o senzaţie de rău (greaţă) de cauză necunoscută - oboseală - mâncărimi - senzaţie că o să răciţi Anumite reacţii adverse pot fi grave. Dacă aveţi oricare dintre următoarele reacţii adverse, trebuie să luaţi imediat legătura cu un medic. Mai puţin frecvente (pot afecta până la 1 din 100 persoane) - senzaţie de bătăi rapide ale inimii sau prezența bătăilor rapide ale inimii, ritm al bătăilor inimii neobişnuit - gânduri legate de sinucidere sau intenție de sinucidere - stare de agresivitate - stare de agresivitate sau de nervozitate (ostilitate) - tulburări de dispoziţie sau schimbări ale dispoziţiei - reacţie alergică gravă cu simptome de • umflare a feței și gâtului • dificultate la respirație • urticarie (pete mici, reliefate pe piele, însoțite de senzație de mâncărime) - crize convulsive - simptome psihotice incluzând halucinaţii (cum sunt auzirea unor voci sau vederea unor lucruri care nu există în realitate), credeţi în lucruri care nu sunt adevărate sau deveniţi suspicios Rare (pot afecta până la 1 din 1000 persoane) - afectări ale ficatului Copii şi adolescenți cu vârsta sub 18 ani au un risc crescut de reacţii adverse, cum sunt: - gânduri sau tentativă de sinucidere (pot afecta până la 1 din 100 de persoane) - tulburări de dispoziţie sau schimbări ale dispoziţiei (pot afecta până la 1 din 10 persoane) 7 Adulţii prezintă un risc redus (pot afecta până la 1 din 1000 persoane) de reacţii adverse cum sunt: - crize convulsive - simptome psihotice, incluzând halucinaţii (cum sunt auzirea unor voci sau vederea unor lucruri care nu există în realitate), credeţi în lucruri care nu sunt adevărate sau deveniţi suspicios Printre alte reacţii adverse raportate se numără următoarele. Dacă acestea se agravează, adresaţi-vă medicului dumneavoastră sau farmacistului. Reacţii adverse foarte frecvente (pot afecta peste 1 din 10 persoane) COPII și ADOLESCENȚI cu vârsta peste 6 ani ADULȚI - durere de cap - durere la divelul stomacului - scădere a apetitului alimentar (lipsă a poftei de mâncare) - greață sau vărsături - somnolență - tensiune arterială mare - bătăi rapide ale inimii (puls rapid) Aceste reacții adverse pot să dispară după o anumită perioadă de timp la majoritatea pacienților - greață - uscăciune a gurii - durere de cap - scădere a apetitului alimentar (lipsă a poftei de mâncare) - probleme în a adormi, a dormi pe parcursul nopții și trezire foarte devreme - tensiune arterial mare - bătăi rapide ale inimii (puls rapid) - Reacţii adverse frecvente (pot afecta până la 1 din 10 persoane) COPII şi ADOLESCENȚI cu vârsta peste 6 ani ADULȚI - stare de iritabilitate sau agitație - probleme de somn incluzând trezirea foarte devreme dimineaţa - depresie - stare de tristețe sau de pierdere a speranței - stare de anxietate - ticuri - pupile dilatate (centrul întunecat al ochiului) - amețeală - constipație - pierdere a poftei de mâncare - tulburări stomacale, indigestie - umflături, înroşire şi mâncărime la nivelul pielii - erupție trecătoare pe piele - stare de lene (letargie) - durere în piept - oboseală - scădere în greutate - stare de agitaţie - scădere a interesului faţă de sex - tulburări de somn - depresie - stare de tristeţe sau de pierdere a speranţei - stare de anxietate - ameţeală - un gust neobişnuit sau o schimbare a gustului persistentă - tremurături - furnicături sau amorţeli la nivelul mâinilor sau picioarelor - somnolenţă, oboseală, lipsă de energie - constipaţie - dureri stomacale - indigestie - flatulenţă - greață - bufeuri sau înroșire trecătoare a feței - senzaţie de bătăi rapide ale inimii sau prezența bătăilor rapide ale inimii - umflături, înroşire şi mâncărime la nivelul pielii - transpiraţie în exces - erupţie trecătoare pe piele - dificultăţi la mersul la toaletă, de exemplu incapacitatea de a urina, urinare frecventă sau ezitare la iniţierea micţiunii, durere la urinare 8 - inflamare a prostatei (prostatită) - durere în zona inghinală la bărbaţi - imposibilitatea de a obţine o erecţie - orgasm întârziat - dificultate în menţinerea unei erecţii - crampe menstruale - lipsă de putere sau energie - oboseală - stare de lene (letargie) - frisoane - iritabilitate, nervozitate - senzaţie de sete - scădere în greutate Reacţii adverse mai puţin frecvente (pot afecta până la 1 din 100 persoane) COPII şi ADOLESCENȚI cu vârsta peste 6 ani ADULȚI - leşin - tremor - migrenă - vedere încețoșată - senzaţii neobișnuite la nivelul pielii, de exemplu senzaţie de arsură, de iritaţie, de înţepătură sau de zgârietură - furnicături sau amorţeli la nivelul mâinilor sau picioarelor - convulsii (crize) - senzaţie de bătăi rapide ale inimii sau existenţa bătăilor rapide ale inimii (prelungirea intervalului QT) - dificultăți la respirație - transpiraţii în exces - senzaţie de mâncărime la nivelul pielii - lipsă de putere sau energie - agitaţie - ticuri - leşin - migrenă - vedere încețoșată - ritm neobişnuit al bătăilor inimii (prelungirea intervalului QT) - senzaţie de rece la nivelul degetelor de la mâini şi picioare - durere în piept - dificultăți la respirație - pete mici, reliefate pe piele, însoţite de senzaţie de mâncărime (urticarie) - spasme musculare - nevoie puternică de a urina - orgasm neobișnuit sau absenţa acestuia - menstruaţie neregulată - incapacitate de a ejacula Reacţii adverse rare (pot afecta până la 1 din 1000 persoane) COPII și ADOLESCENȚI cu vârsta peste 6 ani ADULȚI - circulaţie deficitară a sângelui care face ca degetele de la mâini şi de la picioare să fie palide (sindrom Raynaud) - dificultăţi la mersul la toaletă, cum este urinarea frecventă sau ezitare la iniţierea micţiunii, durere la urinare - erecţii prelungite şi dureroase - durere în zona inghinală la pacienţii de sex masculin - circulaţie deficitară a sângelui care face ca degetele de la mâini şi de la picioare să fie palide şi lipsite de sensibilitate (sindrom Raynaud) - erecţii prelungite şi dureroase Efecte asupra creşterii Unii copii prezintă o creştere redusă (în greutate şi în înălţime) atunci când încep să utilizeze Atomoxetină Accord. Cu toate acestea, în cazul tratamentului pe termen lung, copiii revin la greutatea şi înălţimea corespunzătoare grupei lor de vârstă. Medicul dumneavoastră va monitoriza înălţimea şi greutatea copilului dumneavoastră în timp. În cazul în care copilul dumneavoastră nu creşte în înălţime sau nu ia în greutate conform aşteptărilor, medicul dumneavoastră poate modifica doza copilului dumneavoastră sau poate decide întreruperea temporară a tratamentului cu Atomoxetină Accord. 9 Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Atomoxetină Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie și blister după “EXP”. Data de expirare se referă la ultima zi a lunii respective. Acest medicament nu necesită condiţii speciale de păstrare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conținutul ambalajului și informații suplimentare Ce conține Atomoxetină Accord - Substanţa activă este atomoxetină. - Atomoxetină Accord 10 mg capsule Fiecare capsulă conţine atomoxetină 10 mg, sub formă de clorhidrat de atomoxetină. - Celelalte componente sunt Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171). - Atomoxetină Accord 18 mg capsule Fiecare capsulă conţine atomoxetină 18 mg, sub formă de clorhidrat de atomoxetină. - Celelalte componente sunt Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171), oxid galben de fer (E 172). - Atomoxetină Accord 25 mg capsule Fiecare capsulă conţine atomoxetină 25 mg, sub formă de clorhidrat de atomoxetină. - Celelalte componente sunt Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171), indigo carmin (E 132). - Atomoxetină Accord 40 mg capsule Fiecare capsulă conţine atomoxetină 40 mg, sub formă de clorhidrat de atomoxetină. - Celelalte componente sunt 10 Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171), indigo carmin (E 132). - Atomoxetină Accord 60 mg capsule Fiecare capsulă conţine atomoxetină 60 mg, sub formă de clorhidrat de atomoxetină. - Celelalte componente sunt Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171), indigo carmin (E 132), oxid galben de fer (E 172). - Atomoxetină Accord 80 mg capsule Fiecare capsulă conţine atomoxetină 80 mg, sub formă de clorhidrat de atomoxetină. - Celelalte componente sunt Conținutul capsulei: amidon de porumb pregelatinizat, dioxid de siliciu coloidal anhidru și dimeticonă. Capsulă: gelatină, laurilsulfat de sodiu (E 487), dioxid de titan (E 171), oxid roșu de fer (E 172), oxid galben de fer (E 172). - Cerneala pentru inscripționare (de culoare neagră) conține: Shellac Glaze-45% (20% Esterificat), oxid negru de fer (E 172), propilenglicol. Cum arată Atomoxetină Accord şi conţinutul ambalajului Atomoxetină Accord 10 mg capsule Pulbere de culoare albă într-o capsulă de mărimea 3 (lungime 15,7 ± 0,4 mm), cu capac de culoare alb opac inscripționat cu cerneală neagră cu „10” și corp de culoare alb opac inscripționat cu cerneală neagră cu ‘mg’. Atomoxetină Accord 18 mg capsule Pulbere de culoare albă într-o capsulă de mărimea 3 (lungime 15,7 ± 0,4 mm), cu capac de culoare galben intens opac inscripționat cu cerneală neagră cu ‘18’ și corp de culoare alb opac inscripționat cu cerneală neagră cu ‘mg’. Atomoxetină Accord 25 mg capsule Pulbere de culoare albă într-o capsulă, de mărimea 3 (lungime 15,7 ± 0,4 mm), cu capac de culoare albastru opac inscripționat cu cerneală neagră cu ‘25’ și corp de culoare alb opac inscripționat cu cerneală neagră cu ‘mg’. Atomoxetină Accord 40 mg capsule Pulbere de culoare albă într-o capsulă, de mărimea 3 (lungime 15,7 ± 0,4 mm), cu capac de culoare albastru opac inscripționat cu cerneală neagră cu ‘40’ și corp de culoare albastru opac inscripționat cu cerneală neagră cu ‘mg’. Atomoxetină Accord 60 mg capsule Pulbere de culoare albă într-o capsulă, de mărimea 2 (lungime 17,6 ± 0,4 mm), cu capac de culoare albastru opac inscripționat cu cerneală neagră cu ‘60’ și corp de culoare galben intens opac inscripționat cu cerneală neagră cu ‘mg’. Atomoxetină Accord 80 mg capsul Pulbere de culoare albă într-o capsulă, de mărimea 2 (lungime 17,6 ± 0,4 mm), cu capac de culoare maro opac inscripționat cu cerneală neagră cu ‘80’ și corp de culoare alb opac inscripționat cu cerneală neagră cu ‘mg’. Atomoxetină Accord este disponibil în blistere ambalate în cutii de carton. Mărimi de ambalaj: cutie cu 7, 28, 50, 56, 60 și 100 capsule. 11 Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricantul"
"Citiţi cu atenţie şi în întregime acest prospect înainte de a începe să luaţi acest medicament, deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestați orice reacţii adverse, adresați-vă medicului dumneavoastră, farmacistului sau altui profesionist în domeniul sănătății. Acestea includ orice posibile reacții adverse nemenționate în acest prospect. Vezi pct. 4. Ce găsiți în acest prospect: 1. Ce este Bendamustină Accord şi pentru ce se utilizează 2. Ce trebuie să știți înainte să utilizați Bendamustină Accord 3. Cum să utilizați Bendamustină Accord 4. Reacţii adverse posibile 5. Cum se păstrează Bendamustină Accord 6. Conținutul ambalajului și alte informaţii 1. Ce este Bendamustină Accord și pentru ce se utilizează Bendamustină Accord este un medicament folosit pentru a trata anumite tipuri de cancer (medicament citotoxic). Bendamustină Accord se foloseşte singur (în monoterapie) sau în asociere cu alte medicamente pentru tratamentul următoarelor forme de cancer: - leucemie limfocitară cronică, atunci când chimioterapia care conţine fludarabină nu este adecvată pentru dumneavoastră, - limfom non-Hodgkin, care nu a răspuns sau a răspuns doar pentru scurt timp la tratamentul cu rituximab, - mielom multiplu, în cazurile în care tratamentul care conţine talidomidă sau bortezomib nu sunt adecvate pentru dumneavoastră. 2. Ce trebuie să știți înainte să utilizați Bendamustină Accord Nu utilizați Bendamustină Accord: 2 - dacă sunteţi alergic la clorhidrat de bendamustină sau la oricare dintre celelalte componente ale acestui medicament (enumerate la pct. 6); - pe durata alăptării, dacă este necesar tratamentul cu Bendamustină Accord în timpul alăptării, trebuie să întrerupeți alăptarea (vezi pct. Atenționări și precauții privind alăptarea); - dacă aveţi o afecțiune severă a ficatului (afectare a celulelor funcţionale ale ficatului); - dacă observați îngălbenirea pielii sau a albului ochilor din cauza unor probleme ale ficatului sau sângelui (icter); - dacă aveţi o tulburare severă a funcţiei măduvei osoase (deprimare medulară) şi prezentaţi modificări importante ale numărului de celule albe şi de plachete din sânge - dacă vi s-a efectuat o operaţie chirurgicală majoră în decurs de mai puţin de 30 de zile înainte de începerea tratamentului; - dacă aveţi o infecţie, în special dacă aceasta este însoţită de o reducere a numărului de celule albe din sânge (leucocitopenie); - în combinaţie cu vaccinuri împotriva febrei galbene. Atenționări și precauții Adresați-vă medicului dumneavoastră, farmacistului sau asistentei medicale înaintea tratamentului cu Bendamustină Accord: - în cazul în care măduva dumneavoastră osoasă prezintă o capacitate redusă de înlocuire a celulelor din sânge. Trebuie să vi se verifice numărul de celule albe şi de trombocite înainte de începerea tratamentului cu Bendamustină Accord, înainte de fiecare cură ulterioară şi în intervalele dintre cure. - în caz de infecţii. Trebuie să luaţi legătura cu medicul dumneavoastră dacă prezentaţi semne de infecţie, incluzând febră sau simptome pulmonare. - în caz de reacţii pe piele în timpul tratamentului cu Bendamustină Accord. Reacţiile pielii pot creşte în severitate. - în cazul unei erupții dureroase pe piele, de culoare roșie sau violacee care se răspândește și în cazul apariției de vezicule și/sau a altor leziuni pe membrana mucoasă (de exemplu, gură și buze), în special dacă înainte ați avut sensibilitate la lumină, infecții ale sistemului respirator (de exemplu, bronșită) și/sau febră. - în cazul existenţei unei boli de inimă (de exemplu infarct miocardic, durere în piept, tulburări severe ale ritmului bătăilor inimii). - în cazul în care observaţi orice fel de durere într-o parte a corpului, sânge în urină sau o cantitate redusă de urină. Atunci când boala dumneavoastră este foarte severă, este posibil ca organismul dumneavoastră să nu poată îndepărta toate reziduurile provenite din celulele canceroase care mor. Acesta se numeşte sindromul de liză tumorală şi poate produce insuficienţă renală şi probleme ale inimii în decurs de 48 de ore de la administrarea primei doze de Bendamustină Accord. Medicul dumneavoastră se va asigura că mențineți o hidratare adecvată și poate să vă prescrie alte medicamente pentru a vă ajuta să preveniţi această situaţie. - în caz de reacţii alergice sau de hipersensibilitate severe. Trebuie să fiţi atent la reacţiile la perfuzie după primul ciclu de terapie, cu simptome precum febră, frisoane, mâncărimi și erupție trecătoare pe piele. Bendamustină Accord împreună cu alte medicamente Vă rugăm să spuneţi medicului dumneavoastră sau farmacistului dacă luaţi/utilizați, aţi luat/utilizat recent sau s-ar putea să luați/utilizați orice alte medicamente. Dacă Bendamustină Accord este folosit în asociere cu medicamente care inhibă formarea sângelui în măduva osoasă, este posibil ca acest efect asupra măduvei osoase să se amplifice. Dacă Bendamustină Accord este folosit în asociere cu medicamente care modifică imunitatea organismului, de exemplu ciclosporină și tacrolimus, acest efect poate să se amplifice. 3 Medicamentele citostatice pot reduce eficacitatea vaccinurilor care conţin virus viu. În plus, medicamentele citostatice cresc riscul de infecţie după vaccinarea cu vaccinuri vii (de exemplu vaccinare împotriva bolilor virale). Sarcina, alăptarea și fertilitatea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului dumneavoastră sau farmacistului pentru recomandări înainte de a lua acest medicament. Sarcina Bendamustină Accord poate cauza leziuni genetice şi a produs malformaţii în studiile la animale. Nu trebuie să folosiţi Bendamustină Accord în timpul sarcinii, decât dacă medicul dumneavoastră v-a indicat acest lucru cu certitudine. În cazul în care urmați acest tratament trebuie să solicitați recomandări medicale privind riscul reacţiilor adverse posibile asupra copilului nenăscut și se recomandă consiliere genetică. Femeile aflate la vârsta fertilă trebuie să utilizeze metode contraceptive eficace atât înainte, cât şi pe durata tratamentului cu Bendamustină Accord. Dacă rămâneţi gravidă pe durata tratamentului cu Bendamustină Accord, trebuie să îl informaţi imediat pe medicul dumneavoastră şi să primiţi consiliere genetică. Alăptarea Bendamustină Accord nu trebuie administrat pe durata alăptării. Dacă tratamentul cu Bendamustină Accord este necesar în timpul perioadei de alăptare, alăptarea trebuie întreruptă. Adresați-vă medicului dumneavoastră sau farmacistului pentru recomandări înainte de a lua orice medicament. Fertilitatea Bărbații care primesc tratament cu Bendamustină Accord sunt sfătuiți să nu aibă un copil în timpul tratamentului și până la 6 luni după aceea. Înainte de a începe tratamentul, trebuie să solicitați sfaturi privind conservarea spermei din cauza posibilității de infertilitate permanentă. Dacă sunteți bărbat, trebuie să evitați să aveți un copil în timpul tratamentului cu Bendamustină Accord și până la 6 luni după încetarea tratamentului. Există riscul ca tratamentul cu Bendamustină Accord pentru perfuzie să ducă la infertilitate și trebuie să solicitați sfaturi privind conservarea spermei din cauza posibilității de infertilitate permanentă. Conducerea vehiculelor şi folosirea utilajelor Bendamustină Accord are o influență majoră asupra capacității de a conduce vehicule și de a folosi utilaje. Nu conduceți vehicule și nu folosiți utilaje dacă prezentați reacții adverse, cum ar fi amețeli sau lipsa coordonării. 3. Cum să utilizați Bendamustină Accord Utilizați întotdeauna acest medicament exact așa cum v-a spus medicul dumneavoastră sau farmacistul. Adresați-vă medicului sau farmacistului dacă nu sunteți sigur. Bendamustină Accord se administrează într-o venă, timp de 30-60 minute, în diferite doze, singur (în monoterapie) sau în asociere cu alte medicamente. Tratamentul nu trebuie început dacă numărul de celule albe din sânge (leucocite) și/sau trombocitele din sânge a scăzut sub nivelurile determinate. Medicul dumneavoastră va stabili aceste valori la intervale regulate. 4 Leucemie limfocitară cronică 100 mg Bendamustină Accord pe metru pătrat de suprafaţă corporală (calculată pe baza înălţimii şi greutăţii dumneavoastră) În zilele 1+2 Repetaţi ciclul după 4 săptămâni, de cel mult 6 ori Limfom non-Hodgkin 120 mg Bendamustină Accord pe metru pătrat de suprafaţă corporală (calculată pe baza înălţimii şi greutăţii dumneavoastră) În zilele 1+2 Repetaţi ciclul după 3 săptămâni, de cel puțin 6 ori Mielom multiplu 120 - 150 mg Bendamustină Accord pe metru pătrat de suprafaţă corporală (calculată pe baza înălţimii şi greutăţii dumneavoastră) În zilele 1+2 60 mg prednison pe metru pătrat de suprafaţă corporală (calculată pe baza înălţimii şi greutăţii dumneavoastră) administrat prin injecție sau pe cale orală În zilele 1 – 4 Repetați ciclul după 4 săptămâni, de cel puțin 3 ori Tratamentul trebuie oprit dacă numărul de celule albe din sânge (leucocite) şi/sau numărul de trombocite au scăzut la niveluri determinate. Tratamentul poate fi continuat după ce numărul celulelor albe din şi cel al trombocitelor /au crescut. Afectare a funcţiei ficatului sau rinichilor În funcţie de gradul de afectare a funcţiei ficatului dumneavoastră, poate fi necesară modificarea dozei (cu 30% în caz de disfuncție hepatică moderată). Nu este necesară modificarea dozei în cazul afectării funcţiei rinichilor. Medicul dumneavoastră curant va decide dacă este necesară o modificare a dozei. Cum se administrează Tratamentul cu Bendamustină Accord trebuie administrat numai de către medici cu experienţă în tratamentul tumorilor. Medicul dumneavoastră vă va indica doza exactă de Bendamustină Accord şi va lua măsurile de precauţie necesare. Medicul dumneavoastră curant vă va administra soluţia perfuzabilă după preparare, aşa cum este indicat. Soluţia se administrează într-o venă, sub formă de perfuzie pe termen scurt, timp de 30-60 minute. Durata de folosire Nu există nicio limită stabilită ca regulă generală pentru tratamentul cu Bendamustină Accord. Durata tratamentului depinde de boală şi de răspunsul la tratament. Dacă aveţi orice nelămuriri sau întrebări privind tratamentul cu Bendamustină Accord, vă rugăm să vă adresaţi medicului dumneavoastră sau farmacistului. Dacă uitaţi să luaţi Bendamustină Accord Dacă s-a omis administrarea unei doze de Bendamustină Accord, de regulă, medicul dumneavoastră va menţine doza uzuală din schema de tratament. Dacă încetaţi să luaţi Bendamustină Accord 5 Medicul care vă tratează va decide dacă să întrerupă tratamentul sau să vă administreze alt medicament. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacții adverse posibile Ca toate medicamentele, Bendamustină Accord poate provoca reacţii adverse, cu toate că nu apar la toate persoanele. Unele dintre constatările enumerate mai jos pot fi găsite după testele efectuate de medicul dumneavoastră. Foarte rar, au fost observate descompuneri ale țesuturilor (necroză), după scurgerea de Bendamustină Accord la nivelul țesuturilor din afara vaselor de sânge (extravascular). Senzația de arsură la locul de injectare poate fi un semn al administrării în afara vasului de sânge. Consecințele unei astfel de administrări pot fi durere și probleme în procesul de vindecare a pielii. Reacția adversă care limitează doza de Bendamustină Accord este afectarea funcției măduvei osoase, care de obicei revine la normal după tratament. Suprimarea funcției măduvei osoase poate duce la un număr scăzut de celule sanguine, care, la rândul său, poate duce la un risc crescut de infecție, anemie sau un risc crescut de sângerare. Foarte frecvente (pot afecta mai mult de 1 din 10 persoane) - Număr mic de celule albe în sânge (celule care luptă împotriva bolilor din sânge) - Scădere a pigmentului roşu din sânge (hemoglobină: o proteină din celulele roșii din sânge care transportă oxigen în tot organismul) - Număr mic de plachete (celule sanguine incolore care ajută la coagularea sângelui) - Infecţii - Senzaţie de rău (greaţă) - Vărsături - Inflamație a mucoaselor - Concentraţie crescută de creatinină în sânge (un produs chimic rezidual care este produs de mușchiul dumneavostră) - Concentraţie crescută de uree în sânge (un produs chimic rezidual) - Febră - Oboseală - Durere de cap Frecvente (pot afecta până la 1 din 10 persoane) - Sângerare (hemoragie) - Tulburări de metabolism produse de celulele canceroase care mor şi sunt eliminate în sânge - Scădere a numărului de celule roşii din sânge, ceea ce produce paloare a pielii şi poate cauza stare de slăbiciune sau îngreunare a respiraţiei (anemie) - Număr scăzut de neutrofile (un tip comun de globule albe importante pentru combaterea infecţiilor) - Concentrație anormal de scăzută de neutrofile (un tip de globule albe) în sânge care duce la o susceptibilitate crescută la infecții (neutropenie) - Reacţii de hipersensibilitate, cum sunt inflamația alergică a pielii (dermatită), erupţie alergică (urticarie) - Creştere a valorilor serice ale enzimelor ficatului AST/ALT (care poate indica inflamația sau deteriorarea celulelor din ficat) - Concentraţie crescută de fosfatază alcalină în sânge (o enzimă produsă în principal în ficat și oase) - Concentraţie crescută de pigment biliar în sânge (o substanță produsă în timpul descompunerii normale a globulelor roșii) 6 - Concentraţie scăzută de potasiu în sânge (un nutrient care este necesar pentru funcționarea celulelor nervoase și musculare, inclusiv a celor din inima ta) - Tulburări ale funcţiei inimii (disfuncţie) - Tulburări ale ritmului bătăilor inimii (aritmie) - Tensiune arterială mică sau mare (hipotensiune sau hipertensiune arterială) - Tulburări ale funcţiei plămânilor - Diaree - Constipaţie - Ulcer la nivelul cavităţii bucale (stomatită) - Pierdere a poftei de mâncare - Cădere în exces a părului - Modificări ale pielii - Absenţă a menstruaţiei (amenoree) - Durere - Insomnie - Frisoane - Deshidratare - Amețeli - Erupție trecătoare cu mâncărime (urticarie) Mai puţin frecvente (pot afecta până la 1 din 100 persoane) - Acumulare de lichid în sacul inimii (deplasare de lichid în spaţiul pericardic) - Producție ineficientă a tuturor celulelor sanguine din măduva osoasă (materialul spongios din interiorul oaselor unde sunt produse celulele sanguine) - Leucemie acută - Infarct, durere în piept (infarct miocardic) - Insuficiență cardiacă Rare (pot afecta până la 1 din 1000 persoane) - Infecţie a sângelui (sepsis) - Reacţii alergice severe de hipersensibilitate (reacţii anafilactice) - Semne similare reacţiilor anafilactice (reacţii anafilactoide) - Somnolenţă - Pierdere a vocii (afonie) - Colaps circulator acut (insuficiență a circulației sângelui în principal de origine cardiacă cu incapacitatea de a menține aportul de oxigen și alți nutrienți către țesuturi și eliminarea toxinelor) - Înroşire a pileii (eritem) - Inflamație a pielii (dermatită) - Mâncărimi (prurit) - Erupţii pe piele (exantem macular) - Transpiraţie excesivă (hiperhidroză) - Reducerea funcției măduvei osoase, care vă poate face să nu vă simțiți bine sau se poate observa la analizele de sânge Foarte rare (pot afecta până la 1 din 10000 persoane) - Inflamație atipică primară a plămânilor (pneumonie) - Distrugere a celulelor roşii din sânge - Scădere rapidă a tensiunii arteriale însoţită uneori de reacţii sau erupţii pe piele (şoc anafilactic) - Alterare a gustului - Alterare a senzaţiilor (parestezie) - Disconfort şi dureri la nivelul membrelor (neuropatie periferică) - Stare gravă care are ca rezultat blocarea receptorilor specifici din sistemul nervos - Tulburări ale sistemului nervos 7 - Lipsă a coordonării (ataxie) - Inflamație a creierului (encefalită) - Accelerare a bătăilor inimii (tahicardie) - Inflamație a venelor (flebită) - Formare de ţesut fibros în plămâni (fibroză pulmonară) - Inflamație a esofagului însoţită de pierderi de sânge (esofagită hemoragică) - Sângerări ale stomacului sau intestinului - Infertilitate - Insuficienţă multiplă de organe Cu frecvență necunoscută (frecvența nu poate fi estimată din datele disponibile) - Insuficiență renală - Insuficiență hepatică - Bătăi ale inimii neregulate și deseori crescute (fibrilație atrială) - Erupție dureroasă pe piele, de culoare roșie sau violacee care se răspândește și vezicule și/sau alte leziuni care încep să apară pe membranele mucoase (de exemplu, gură și buze), în special dacă înainte ați avut sensibilitate la lumină, infecții ale sistemului respirator (de exemplu, bronșită) și/sau febră. - Erupție cutanată medicamentoasă în terapia combinată cu rituximab - Pneumonită - Sângerări din plămâni În urma tratamentului cu Bendamustină Accord au fost semnalate tumori (sindrom mielodisplazic, LMA, carcinom bronşic). Nu a putut fi stabilită o legătură clară cu Bendamustină Accord. Adresați-vă medicului dumneavoastră sau solicitați imediat asistență medicală dacă observați oricare dintre următoarele reacții adverse (frecvență necunoscută): Erupții cutanate grave, inclusiv sindrom Stevens-Johnson și necroliză epidermică toxică. Acestea pot apărea ca macule roșiatice asemănătoare țintei sau pete circulare adesea cu vezicule centrale pe trunchi, descuamarea pielii, ulcere la nivelul gurii, gâtului, nasului, organelor genitale și ochilor și pot fi precedate de febră și simptome asemănătoare gripei. Erupție cutanată pe scară largă, temperatură ridicată a corpului, ganglioni limfatici măriți și implicarea altor organe ale corpului (reacție la medicamente cu eozinofilie și simptome sistemice, cunoscută și sub numele de DRESS sau sindrom de hipersensibilitate la medicamente). Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să spuneţi medicului dumneavoastră. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http:/www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 8 5. Cum se păstrează Bendamustină Accord Nu lăsați acest medicament la vederea și îndemâna copiilor. Nu utilizaţi Bendamustină Accord după data de expirare înscrisă pe eticheta flaconului şi pe cutie după ‘EXP’. Data de expirare se referă la ultima zi a lunii respective. Acest medicament nu necesită condiții speciale de păstrare. A se păstra flaconul în ambalajul original pentru a fi protejat de lumină. Notă privind valabilitatea după deschidere sau după prepararea soluţiei Soluţiile perfuzabile preparate potrivit instrucţiunilor enumerate la sfârşitul acestui prospect sunt stabile în pungi din polietilenă la temperatura de 25C, timp de 3,5 ore, iar la temperaturi între 2C și 8C sunt stabile timp de 2 zile. Bendamustină Accord nu conţine conservanţi. Din punct de vedere microbiologice, soluția trebuie utilizată imediat. Utilizatorului îi revine responsabilitatea de a menţine condiţiile aseptice. Medicamentele nu trebuie aruncate pe calea apei menajere sau a reziduurilor menajere. Întrebaţi farmacistul cum să eliminaţi medicamentele care nu vă mai sunt necesare. Aceste măsuri vor ajuta la protejarea mediului. 6. Conținutul ambalajului și alte informații Ce conţine Bendamustină Accord Substanţa activă este clorhidrat de bendamustină. Un flacon conține clorhidrat de bendamustină 25 mg (sub formă de clorhidrat de bendamustină monohidrat). Un flacon conține clorhidrat de bendamustină 100 mg (sub formă de clorhidrat de bendamustină monohidrat). După reconstituire, 1 ml concentrat conține clorhidrat de bendamustină 2,5 mg (sub formă de clorhidrat de bendamustină monohidrat). Cealaltă componentă este manitol (E 421). Cum arată Bendamustină Accord şi conţinutul ambalajului Flacoane din sticlă brună, cu dop din cauciuc bromobutilic şi capsă detaşabilă din aluminiu. Bendamustină Accord este disponibil în cutii cu 5, 10 și 20 flacoane care conțin clorhidrat de bendamustină 25 mg și 1 flacon și 5 flacoane fiecare conțin clorhidrat de bendamustină 100 mg Următoarele informaţii sunt destinate numai profesioniștilor din domeniul sănătăţii: Ca şi în cazul altor substanţe citotoxice, se aplică măsuri de siguranţă mai stricte în ceea ce priveşte personalul sanitar şi medicii, din cauza potenţialului efect toxic asupra genomului şi al potenţialului efect cancerigen al medicamentului. Se vor evita inhalarea (inspirarea) şi contactul cu pielea şi mucoasele atunci când se manipulează Bendamustină Accord (se vor purta mănuşi, îmbrăcăminte de protecţie şi eventual o mască de faţă!). În caz de contaminare a oricărei părţi a corpului, aceasta se va spăla bine cu apă şi săpun, iar ochii se vor clăti cu o soluţie salină (izotonă) 0,9%. Dacă este posibil, se recomandă să se lucreze pe o masă specială cu dispozitive de siguranţă (flux laminar), acoperită cu o folie absorbantă impermeabilă, de unică folosinţă. Obiectele contaminate reprezintă deşeuri citostatice. Se vor respecta reglementările locale privind eliminarea materialului citostatic! Gravidele nu trebuie să manipuleze citostatice. Soluţia gata de folosit trebuie preparată dizolvând conţinutul unui flacon Bendamustină Accord numai în apă pentru preparate injectabile, după cum urmează: 1. Prepararea concentratului - Un flacon de Bendamustină Accord care conţine clorhidrat de bendamustină 25 mg se dizolvă mai întâi în 10 ml apă pentru preparate injectabile, prin agitare. - Un flacon de Bendamustină Accord care conţine clorhidrat de bendamustină 100 mg se dizolvă mai întâi în 40 ml apă pentru preparate injectabile, prin agitare. Concentratul reconstituit conține clorhidrat de bendamustină 2,5 mg per ml și are aspectul unei soluții limpezi, incolore. 2. Prepararea soluţiei perfuzabile De îndată ce se obţine o soluţie limpede (în general după 5 - 10 minute), doza totală recomandată de Bendamustină Accord se diluează imediat cu soluţie salină (izotonă) 0,9% pentru a obţine un volum final de aproximativ 500 ml. Bendamustină Accord nu trebuie diluat cu alte soluţii perfuzabile sau injectabile. Bendamustină Accord nu trebuie amestecat în perfuzie cu alte substanţe. 3. Administrare Soluția se administrează prin perfuzie intravenoasă timp de 30-60 minute. Flacoanele sunt de unică folosință. Orice medicament neutilizat sau material rezidual trebuie eliminat în conformitate cu cerințele locale. Injectarea neintenționată în țesutul din afara vaselor de sânge (injecție extravazală) trebuie oprită imediat. Acul trebuie scos după o scurtă aspirație. După aceea, zona de țesut afectată trebuie răcită. Brațul ar trebui să fie ridicat. Tratamentele suplimentare, cum ar fi utilizarea corticosteroizilor, nu prezintă un beneficiu clar (vezi pct. 4)."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca ale dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Bicalutamidă Accord şi pentru ce se utilizează 2. Ce trebuie să ştiţi înainte să luaţi Bicalutamidă Accord 3. Cum să luaţi Bicalutamidă Accord 4. Reacţii adverse posibile 5. Cum se păstrează Bicalutamidă Accord 6. Conţinutul ambalajului şi alte informaţii 1. Ce este Bicalutamidă Accord şi pentru ce se utilizează Bicalutamidă Accord conține o substanță medicamentoasă numită bicalutamidă. Aceasta aparţine unei clase de medicamente numite antiandrogeni. Aceste medicamente opresc unele dintre efectele hormonului sexual masculin androgen în organism. Unul dintre efectele androgenului este stimularea creșterii tumorilor. Antiandrogenii contracarează creșterea tumorilor. Acest medicament este utilizat pentru a opri creșterea unei tumori pe prostată și pentru a îmbunătăți calitatea vieții (tratament paliativ). Acest medicament este utilizat numai la bărbații cu cancer de prostată metastatic inoperabil și cărora li s-au eliminat (parțial) testiculele sau care iau un agonist LHRH (un tip de medicament care împiedică organismul să formeze testosteron). 2. Ce trebuie să ştiţi înainte să luaţi Bicalutamidă Accord Nu luaţi Bicalutamidă Accord dacă: • Sunteţi alergic la bicalutamidă sau la oricare dintre celelalte componente ale acestui medicament (enumerate la pct. 6). • dacă sunteţi femeie (inclusiv femeile care sunt gravide sau care alăptează) • dacă luați deja un medicament numit cisapridă sau anumite medicamente antihistaminice (terfenadină sau astemizol) Nu luați Bicalutamidă Accord dacă oricare din cele enumerate mai sus vi se aplică. Dacă nu sunteți siguri, discutați cu medicul dumneavoastră sau cu farmacistul înainte să luați Bicalutamidă Accord. Bicalutamidă Accord nu trebuie administrat la copii și adolescenți. 2 Atenţionări şi precauţii Înainte să luaţi Bicalutamidă Accord, adresaţi-vă medicului dumneavoastră sau farmacistului: • dacă aveți oricare dintre următoarele: orice afecțiuni ale inimii sau ale vaselor sanguine, inclusiv probleme de ritm al inimii (aritmie) sau sunteți tratat cu medicamente pentru aceste afecțiuni. Riscul de tulburări de ritm al inimii poate ficrescut atunci când se utilizează Bicalutamidă Accord. • dacă aveți probleme cu ficatul. Medicul dumneavoastră va dori să vă verifice regulat funcția ficatului. • dacă aveţi diabet zaharat şi luaţi deja analogi ai LHRH. Aceştia includ goserelină, buserelină, leuprorelină şi triptorelină. Substanța activă din acest medicament (bicalutamidă) poate avea un efect negativ asupra valorilor glicemiei. De aceea, medicul dumneavoastră va dori să vă verifice valorile glicemiei în mod regulat. • dacă vă internați în spital, spuneți persoanlului medical că luați Bicalutamidă Accord. • Dacă luați Bicalutamidă Accord, dumneavoastră și/sau partenerul dumneavoastră trebuie să utilizați metode contraceptive în timpul tratamentului cu Bicalutamidă Accord și timp de 130 de zile după încetarea tratamentului cu Bicalutamidă Accord. Discutați cu medicul dumneavoastră sau cu farmacistul dacă aveți orice întrebare despre metodele de contracepție. Bicalutamidă Accord împreună cu alte medicamente: Spuneţi medicului dumneavoastră sau farmacistului dacă aţi luat recent sau s-ar putea să luaţi orice alte medicamente. Aceasta include medicamentele care se eliberează fără prescripție medicală și medicamentele pe bază de plante, deoarece Bicalutamidă Accord poate afecta modul în care alte medicamente acționează. De asemenea, alte medicamente pot afecta modul în care Bicalutamidă Accord acționează. Nu luați Bicalutamidă Accord dacă luați deja următoarele medicamente: • Cisapridă (utilizat pentru unele tipuri de indigestie) • Anumite medicamente antihistaminice (terfenadină sau astemizol) Bicalutamidă Accord poate interfera cu unele medicamente utilizate pentru tratarea problemelor de ritm al inimii (de exemplu, chinidină, procainamidă, amiodaronă și sotalol) sau ar putea creşte riscul de probleme de ritm al inimii atunci când este utilizat împreună cu alte medicamente (de exemplu, metadonă (utilizat pentru ameliorarea durerii şi component al detoxifierii ȋn dependenţa de droguri), moxifloxacina (un antibiotic), antipsihotice folosite pentru boli mentale grave). De asemenea, spuneți medicului dumneavoastră sau farmacistului dacă luați oricare dintre următoarele medicamente: • medicamente luate pe cale orală pentru a preveni cheagurile de sânge (anticoagulante orale), de exemplu warfarină, derivate de cumarină. • ciclosporină (pentru a suprima sistemul imunitar); • cimetidină (pentru probleme stomacale); • ketoconazol (pentru tratamentul infecţiilor fungice); • blocante ale canalelor de calciu (pentru tratamentul tensiunii arteriale mari sau altor afecțiuni ale inimii). Bicalutamidă Accord împreună cu alimente și băuturi Puteți lua acest medicament cu sau fără alimente. Acest aspect nu afectează cantitatea de medicament care ajunge în fluxul sanguin. Sarcina, alăptarea și fertilitatea Bicalutamidă Accord nu trebuie luat de femei, inclusiv de femei însărcinate sau mame care își alăptează sugarii. Bicalutamidă Accord poate avea efect asupra fertilității masculine, care poate fi reversibil. 3 Conducerea vehiculelor şi folosirea utilajelor: Este puțin probabil ca Bicalutamidă Accord să vă afecteze capacitatea de a conduce vehicule sau de folosire a utilajelor. Cu toate aceste, dacă simțiți că vi se face somn, fiți precauți cu aceste activități. Bicalutamidă Accord conţine lactoză Lactoza este o categorie de glucide. Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. Bicalutamidă Accord conține sodiu Acest medicament conține mai puțin de 1 mmol (23 mg) de sodiu per comprimat, ceea ce înseamnă efectiv „fără sodiu”. 3. Cum să luaţi Bicalutamidă Accord Luaţi întotdeauna acest medicament exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. • Doza recomandată pentru un adult de sex masculin este de un comprimat de 50 mg pe zi. • Înghiţiţi comprimatul întreg cu un pahar cu apă. • Încercaţi să luaţi comprimatul în fiecare zi la aceeaşi oră. • Nu încetaţi administrarea acestui medicament chiar dacă vă simţiţi bine, ci doar dacă medicul vă spune acest lucru. Dacă luaţi mai mult Bicalutamidă Accord decât trebuie Dacă luaţi mai mult Bicalutamidă Accord decât v-a prescris medicul dumneavoastră, adresați-vă unui medic sau mergeți la cel mai apropiat spital, imediat. Luați ambalajul cu dumneavoastră. Dacă uitaţi să luaţi Bicalutamidă Accord • Dacă credeți că ați uitat să luați acest medicament la ora obișnuită, îl puteți lua mai târziu în aceeași zi. • Totuși, dacă vă dați seama abia a doua zi că ați uitat să luați acest medicament, săriţi peste doza uitată şi luaţi-o pe următoarea ca de obicei. • Nu luaţi o doză dublă (două doze în acelaşi timp) pentru a compensa doza uitată. Dacă încetați să luați Bicalutamidă Accord Luați acest medicament așa cum v-a spus medicul sau farmacistul. Dacă luați în considerare încetarea administrării acestui medicament, discutați mai întâi cu medicul dumneavoastră. Aceasta pentru că oprirea sau întreruperea bruscă a utilizării acestui medicament poate avea efecte adverse. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului sau asistentei medicale.. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Următoarele efecte adverse pot apărea dacă folosiți acest medicament: Foarte frecvente (pot afecta mai mult de 1 persoană din 10) • Anemie. • Amețeală. • Bufeuri. • Greață. • Constipație. • Durere abdominală. 4 • Prezenţa sângelui în urină (hematurie). • Dezvoltarea sânilor (ginecomastie). • Sensibilitatea mameloanelor și/sau a zonei înconjurătoare. • Senzație de slăbiciune (astenie). • Retenție de lichide (edem). Frecvente (pot afecta între 1 persoană și 10 din 100) • Lipsa poftei de mâncare. • Deprimare (severă) (depresie). • Apetit sexual scăzut (reducerea libidoului). • Somnolență. • Putere insuficientă de pompare a inimii (insuficiență cardiacă). • Infarct miocardic; au fost raportate decese. • Perturbarea digestiei. Acest lucru se poate manifesta printr-o senzație de plin în abdomenul superior, durere în zona abdominală, râgâit, greață, vărsături și arsuri la stomac (dispepsie). • Formare în exces de gaze intestinale (flatulență). • Modificări ale funcției hepatice (creșterea anumitor enzime hepatice (transaminaze), icter). • Tulburări hepato-biliare. • Mâncărime (prurit). • Piele uscată. • Căderea părului (alopecie). • Erupții cutanate. • Păr excesiv (hirsutism). • Disfuncție erectilă (impotență). • Dureri în piept. • Creștere în greutate. Mai puţin frecvente (pot afecta între 1 persoană și 10 din 1000) • Reacții de hipersensibilitate precum acumulare de fluide în piele sau membrane mucoase (gât sau limbă), dificultăți de respirație și/sau mâncărime și erupții cutanate (angioedem) sau erupții cutante cu mâncărime severă și urticarie. • Boală pulmonară interstiţială. Au fost raportate decese. Rare (pot afecta între 1 persoană și 10 din 10000) • Reducerea funcției ficatului (insuficiență hepatică); au fost raportate decese. • Creșterea sensibilității pielii la lumina solară. Cu frecvență necunoscută (frecvența nu poate fi estimată din datele disponibile) • Modificări ale ECG (prelungirea intervalului QT) Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Bicalutamidă Accord 5 • Acest medicament nu necesită condiţii speciale de păstrare. • Nu lăsaţi acest medicament la vederea şi îndemâna copiilor. • Nu utilizaţi acest medicament după data de expirare înscrisă pe cutie şi blister (EXP). Data de expirare se referă la ultima zi a lunii respective (de exemplu, ll/aaaa). • Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Bicalutamidă Accord: Substanţa activă este bicalutamida. Fiecare comprimat filmat conţine bicalutamidă 50 mg. Excipienţi: Nucleu: lactoză monohidrat amidonglicolat de sodiu (Tip A) povidonă K-30 stearat de magneziu. Film: hipromeloză E5 dioxid de titan E 171 macrogol 400. Cum arată Bicalutamidă Accord şi conţinutul ambalajului: Comprimatele filmate de Bicalutamidă Accord 50 mg sunt rotunde, biconvexe, de culoare albă până la aproape albă, marcate cu „B 50” pe una din feţe şi netede pe cealaltă faţă. Bicalutamidă Accord 50 mg comprimate filmate este ambalat în cutii cu blistere cu 14, 20, 28, 30, 60, 84, 90, 98 sau 100 comprimate. Este posibil ca nu toate mărimile de ambalaj să fie comercializate."
"Citiți cu atenție și în întregime acest prospect înainte de a începe să utilizați acest medicament deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului din spital sau asistentei medicale. - Dacă manifestați orice reacții adverse, adresați-vă medicului dumneavoastră, farmacistului din spital sau asistentei medicale.Acestea includ orice posibile reacții adverse nemenționate în acest prospect. Vezi pct. 4. Ce găsiți în acest prospect 1. Ce este Bleomicină Accord și pentru ce se utilizează 2. Ce trebuie să știți înainte să utilizați Bleomicină Accord 3. Cum să utilizați Bleomicină Accord 4. Reacţii adverse posibile 5. Cum se păstrează Bleomicină Accord 6. Conținutul ambalajului și alte informații 1. Ce este Bleomicină Accord şi pentru ce se utilizează Acest medicament conține substanța activă sulfat de bleomicină. Bleomicina face parte dintr-un grup de medicamente denumite medicamente citostatice. Aceste medicamente, utilizate împotriva cancerului, mai sunt uneori denumite chimioterapice. Acestea atacă celulele canceroase şi le împiedică să se dividă. Bleomicină Accord este folosit pentru a trata: • Anumite tipuri de cancer (carcinoame cu celule scuamoase) de la nivelul capului şi gâtului, colului uterin şi organelor genitale externe; • Anumite tipuri de cancer al ganglionilor limfatici (de exemplu boala Hodgkin şi limfomul nonHodgkin); • Cancerul de testicul; • Acumularea de lichid în plămâni (din cauza cancerului). Bleomicină Accord poate fi folosit singur, împreună cu alte medicamente împotriva cancerului și/sau împreună cu radioterapia. 2. Ce trebuie să știți înainte să utilizați Bleomicină Accord Nu utilizați Bleomicină Accord: - dacă sunteţi alergic la sulfat de bleomicină sau la alte medicamente similare împotriva cancerului; - dacă aveţi ataxie-telangiectazie (o boală foarte rară, moștenită, care cauzează tulburări de coordonare a mişcărilor şi risc de infecţii); 2 - dacă aveţi o infecţie acută la nivelul plămânilor sau o afectare severă a plămânilor; - dacă aveți un istoric de afecțiuni la nivelul plămânilor, care sunt (posibil) cauzate de bleomicină; - în perioada alăptării (vezi și punctul ”Sarcina și alăptarea”). Atenționări și precauții Înainte să utilizați Bleomicină Accord, adresați-vă medicului dumneavoastră, farmacistului sau asistentei medicale, dacă: - aveţi vârsta peste 60 ani; - rinichii sau ficatul dumneavoastră nu mai funcționează normal; - aveți sau ați avut o boală a plămânilor. - aţi fost supus radioterapiei la nivelul plămânilor sau dacă efectuaţi şedinţe de radioterapie în timpul tratamentului cu bleomicină; - aveți vărsat de vânt - vi se administrează oxigen. Spuneți medicului dumneavoastră că utilizați bleomicină. Trebuie să spuneți medicului dumneavoastră dacă aveți planificată o intervenție chirurgicală, deoarece s-ar putea să fie necesară ajustarea tratamentului dumneavoastră cu bleomicină. Grupele de pacienţi menţionate mai sus sunt mai sensibile la efectele dăunătoare ale bleomicinei asupra plămânilor. Este posibil ca medicul să vă examineze mai des și/sau să vă facă radiografii ale plămânilor. Dacă sunteţi tratat cu bleomicină, trebuie să vi se efectueze periodic teste de evaluare a funcţiei plămânilor, pentru a monitoriza posibilele efecte adverse ale bleomicinei asupra plămânilor dumneavoastră. Dacă tuşiţi şi/sau dacă prezentaţi scurtarea respiraţiei, aceste simptome pot indica efecte adverse ale bleomicinei asupra plămânilor. În acest caz, spuneţi medicului dumneavoastră imediat. Ca și alte substanțe active citotoxice, bleomicina poate declanșa sindromul de liză tumorală la pacienții cu tumori cu creștere rapidă. Măsuri adecvate de tratament de susținere și măsuri farmacologice ar putea preveni sau atenua astfel de complicații. Bleomicină Accord împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. O interacțiune este definită ca atare atunci când produse (medicamente) utilizate împreună își pot influența reciproc eficacitatea și/sau efectele secundare. O interacțiune poate apărea atunci când bleomicina este utilizată împreună cu: - Carmustină, mitomicină, ciclofosfamidă, gemcitabină (medicamente utilizate pentru tratamentul anumitor tipuri de cancer) şi metotrexat (un medicament utilizat pentru tratamentul anumitor forme de cancer, reumatismului şi afecţiunilor severe ale pielii): există o mai mare probabilitate de afectare a plămânilor; - Cisplatină (un medicament împotriva cancerului) şi alte medicamente care afectează rinichii: există o probabilitate mai mare de apariţie a reacţiilor adverse produse de bleomicină (potențarea toxicității pulmonare); - Alcaloizi din Vinca (un grup de medicamente utilizate pentru tratamentul anumitor forme de cancer, de exemplu vincristină, vinblastină): pot apărea tulburări circulatorii la nivelul extremităților (degetele de la mâini şi picioare, vârful nasului). În cazuri foarte severe, aceste extremități se pot necroza. - Acetildigoxină (un medicament pentru tratamentul bolilor inimii): există riscul de reducere a efectului acetildigoxinei. - Fenitoină (medicament pentru tratamentul epilepsiei): există riscul de reducere a efectului fenitoinei - Clozapină (medicament utilizat în tratamentul schizofreniei): poate cauza o scădere mai gravă a numărului celulelor albe din sânge, ceea ce predispune la infecții; 3 - Radioterapie: riscul de apariție aefectelor adverse asupra plămânilor și/sau membranelor mucoaselor este crescut; - Oxigen: crește riscul de toxicitate pulmonară dacă vi se administrează oxigen în timpul anesteziei; - Gentamicină, amikacină și ticarcilină (medicamente care inhibă dezvoltarea bacteriilor): eficacitatea acestor substanțe poate fi scăzută; - Ciclosporină și tacrolimus (medicamente care reduc eficacitatea sistemului imunitar): risc de dezvoltare excesivă limfocitelor; - Factori de stimulare a coloniilor de granulocite: afectarea plămânilor poate fi agravata; - Vaccinuri vii: există riscul de apariție a unor infecţii severe şi fatale cauzate de vaccin. Vaccinarea cu vaccinuri vii nu trebuie, așadar, administrată la pacienții care utilizează bleomicină. Sarcina, alăptarea și fertilitatea Sarcina Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului dumneavoastră sau farmacistului pentru recomandări înainte de a utiliza acest medicament. În cadrul testelor la animale s-a constatat că bleomicina poate face rău embrionului Utilizarea bleomicinei trebuie evitată în timpul sarcinii, în special în timpul primelor 3 luni. Dacă tratamentul cu bleomicină este vital în timpul primelor trei luni de sarcină, o consiliere medicală asupra întreruperii sarcinii este esențială. Atît bărbații cât și femeile trebuie să ia măsuri pentru prevenirea unei sarcini în perioada în care utilizează bleomicină, cât și 6 luni după încetarea tratamentului. Dacă sarcina apare în timpul tratamentului cu bleomicină, este recomandată consilierea genetică. Bărbații care intenționează să conceapă copii în viitor trebuie să solicite consiliere privind conservarea spermei înainte de începerea tratamentului cu bleomicină, deoarece există posibilitatea ca tratamentul să ducă la infertilitate ireversibilă. Alăptarea Nu se cunoaşte dacă bleomicina sau produşii de degradare metabolică sunt secretaţi în laptele matern dar, deoarece există o posibilitate ca bleomicina să dăuneze copilului, nu trebuie să alăptaţi pe durata tratamentului cu bleomicină. Fertilitatea Tratamentul cu bleomicină poate cauza infertilitate ireversibilă. Conducerea vehiculelor şi folosirea utilajelor Acest medicament vă poate afecta reacțiile și abilitatea de a conduce vehicule. Efecte adverse posibile precum greața și vărsăturile, pot apărea ca urmare a chimioterapiei cu bleomicină. Dacă sunteți afectat de aceste efecte adverse, nu trebuie să conduceți vehicule și/sau să folosiți utilaje care necesită atenția dumneavoastră. Bleomicină Accord conține sodiu Acest medicament conține mai puțin de 1mmol de sodiu (23 mg) pe doză, deci practic ”nu conține sodiu”. 3. Cum să utilizaţi Bleomicină Accord Medicul va calcula cantitatea necesară pentru dumneavoastră, pe baza detaliilor privind dozele descrise mai jos. 4 Doza uzuală: Doza (totală) depinde de indicaţie, vârstă, funcţia rinichilor şi dacă este administrat împreună cu alte medicamente împotriva cancerului. Medicul dumneavoastră va stabili doza de bleomicină, durata tratamentului şi numărul de tratamente. Acestea pot varia de la un pacient la altul. Există un risc de reacţii de hipersensibilitate grave, în special la pacienţii cu limfom, care pot apărea imediat sau la un anumit interval de timp după administrare. De aceea, medicul dumneavoastră vă va administra o doză-test şi vă va supraveghea timp de 4 ore înainte de a începe tratamentul cu bleomicină pentru prima dată. Modul de administrare Medicul dumneavoastră vă va administra bleomicină prin perfuzie sau injecţie într-o venă sau o arteră, sub piele, într-un mușchi, direct în tumoră sau în spaţiul care înconjoară plămânii (intrapleural). Utilizarea la copii și adolescenți Nu există suficientă experiență în ceea ce privește administrarea bleomicinei la copii și adolescenți. Până când vor fi disponibile mai multe informaţii, administrarea bleomicinei la copii şi adolescenţi trebuie realizată numai în cazuri excepţionale şi în centre speciale. Dacă vi s-a administrat mai mult Bleomicină Accord decât trebuie Simptomele care pot apărea dacă vi s-a administrat prea mult Bleomicină Accord sunt: tensiune arterială mică, febră, bătăi rapide ale inimii şi şoc. Dacă observați oricare dintre simptomele de mai sus, trebuie să spuneți imediat medicului dumneavoastră, care vă va administra tratamentul adecvat. Administrarea medicamentului trebuie întreruptă imediat. Informație pentru medic: Informații despre tratamentul unui supradozaj pot fi găsite la sfârșitul acestui prospect. Dacă nu vi s-a administrat Bleomicină Accord atunci când ar fi trebuit Dacă nu vi s-a administrat o injecţie, vă rugăm să vă adresaţi medicului dumneavoastră pentru a discuta dacă și cum să compensaţi doza uitată. Dacă încetaţi să utilizaţi Bleomicină Accord Dacă, fără sfatul unui medic, încetaţi dintr-o dată să utilizaţi Bleomicină Accord, simptomele de dinainte de începerea tratamentului pot să reapară. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului sau asistentei medicale. 4. Reacţii adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Bleomicina poate cauza reacții adverse imediat sau cu întârziere. Apariția febrei în ziua injectării este reacția care apare cel mai devreme. Mai pot apărea, de asemenea, pierdere a poftei de mâncare, căderea părului, frisoane, oboseală, inflamație a plămânilor (pneumopatie interstițială) – dificultăți de respirație sau tuse, inflamație a mucoasei cavității bucale și greață. Ocazional, au mai fost observate și dureri la locul injectării și în zona tumorii. Alte reacții adverse sporadice pot include scăderi ale tensiunii arteriale și tromboflebită locală (inflamația unei vene) după administrarea întro venă. Leziuni ale pielii și ale mucoaselor sunt cele mai frecvente reacții adverse și au fost observate la un procent de până la 50% dintre pacienții tratați. Acestea includ roșeață; erupții; mâncărime; formarea de ulcere, vergeturi și bășici; pigmentare intensă și sensibilitate și umflare a vârfurilor degetelor. 5 Reacții adverse grave: Dacă observaţi apariţia oricăreia dintre următoarele reacţii adverse, spuneţi imediat medicului dumneavoastră: - tuse - senzaţie de lipsă de aer - trosnituri sau pocnituri atunci când respiraţi Este posbil să fie necesară întreruperea tratamentului. De asemenea, au mai fost raportate următoarele reacţii adverse: Foarte frecvente (pot afecta mai mult de 1 pacient din 10) - pneumopatie interstițială (modificări inflamatorii ale plămânilor) - fibroză pulmonară (afecțiune a țesutului pulmonar cauzată de formarea crescută de țesut conjunctiv între alveole) - dificultăți de respirație - pierdere a poftei de mâncare - scădere a greutății corporale - greață si vărsături - mucozită (inflamație a membranelor mucoase) - stomatită (inflamație a mucoasei cavității bucale) - roșeață inflamatorie a pielii - mâncărimi - striuri (vergeturi) - bășici - hiperpigmentare (creștere a formării de pigment) - sensibilitate și umflare a vârfurilor degetelor - hiperkeratoză (îngroșare excesivă a pielii) - cădere a părului Frecvente (pot afecta până la 1 pacient din 10) - reacţii severe de hipersensibilitate. Aceste reacţii pot apărea imediat sau cu întârziere, la câteva ore după prima sau a doua doză. Spuneţi imediat medicului dumneavoastră dacă simţiţi brusc respiraţie şuierătoare, dificultăţi de respiraţie, umflare a pleoapelor, feţei sau buzelor, erupţie trecătoare pe piele sau mâncărime (în special dacă vă afectează întregul corp), reacții idiosincrazice (diferite tipuri de reacții de hipersensibilitate) - durere de cap - insuficiență respiratorie acută (sindromul de detresă respiratorie acută – SDRA) - insuficiență respiratorie - embolie pulmonară - erupție pe piele, urticarie, eritem - indurație (întărire a pielii) - umflături (ca urmare a reținerii de fluide în țesuturi) - reacție inflamatorie a pielii - febră, frisoane și stare generală de rău Mai puţin frecvente (pot afecta până la 1 pacient din 100) - mielosupresie (afectare a măduvei osoase) - leucopenie (scădere a numărului de celule albe din sânge) - neutropenie (scădere a numărului de granulocite neutrofile din sânge) - trombocitopenie (scădere a numărului de plachete din sânge) - hemoragie (sîngerare) - amețeală - confuzie - tensiune arterială mică - cheilită angulară (infecții ale colțurilor gurii) și diaree 6 - deformare a și decolorare a unghiilor, formare de bule la punctele de presiune - dureri musculare și ale articulaților - oligurie (scădere a volumului de urină) - durere în timpul urinării - poliurie (creștere a volumului de urină) - retenție urinară - durere în zona tumorii - flebită (inflamație a unei vene) - hipertrofie (îngroșare) a peretelui venei și constricție la locul de acces venos (la administrarea i.v.) - indurație (întărire a unui țesut ca urmare a administrării în mușchi sau la administrarea locală) Rare (pot afecta până la 1 pacient din 1000) - neutropenie febrilă (febră cauzată de scăderea numărului de celule albe din sânge) - infarct miocardic, pericardită (inflamație a țesutului fibros care înconjoară inima) și durere în piept - infecție cerebrală, microangiopatie trombotică (afecțiune a vaselor capilare si arteriolelor), sindrom hemolitice uremic (afecțiune gravă care afectează sângele și rinichii) - arterită cerebrală (inflamați a arterelor mici și medii din creier) - fenomenul Raynaud (o afecțiune vasculară), tromboză arterială, tromboză venoasă profundă - insuficiență hepatică - sclerodermie (întărire a țesutului conjunctiv) Foarte rare (pot afecta până la 1 pacient din 10000) - sindrom de liză tumorală (afecțiune cauzată de dezintegrarea rapidă a tumorilor) Cu frecvență necunoscută (frecvența nu poate fi estimată din datele disponibile) - infecție generalizată (sepsis) - scădere severă a numărului celulelor din sânge (pancitopenie) - scădere a numărului de celule roșii din sânge (anemie) Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http:/www.anm.ro/. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. 5. Cum se păstrează Bleomicină Accord 7 Nu lăsați acest medicament la vederea şi îndemâna copiilor. Nu utilizați acest medicament după data de expirare înscrisă pe cutie şi flacon după EXP. Data de expirare se referă la ultima zi a lunii respective. A se păstra la frigider (2°C - 8°C). Pentru o singură utilizare. Eliminați orice reziduu. Produsul reconstituit/diluat trebuie utilizat imediat. Nu utilizaţi Bleomicină Accord dacă observaţi orice semne vizibile de deteriorare a medicamentului sau a flaconului, cum sunt modificarea culorii pulberii, deteriorarea flaconului și a sigiliului. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conținutul ambalajului și alte informații Ce conţine Bleomicină Accord - Substanţa activă este bleomicina (sub formă de sulfat de bleomicină). Fiecare flacon conţine bleomicină (sub formă de sulfat de bleomicină) 15000 unități internaționale (U.I.). Celelalte componente sunt hidroxid de sodiu 0,1 N (pentru ajustarea pH-ului) și acid clorhidric 0,1 N (pentru ajustarea pH-ului). Cum arată Bleomicină Accord şi conţinutul ambalajului Substanță uscată obținută prin congelare de culoare albă până la ușor gălbuie în flacon din sticlă transparentă de tip I, închis cu dop de cauciuc bromobutilic, prevăzut cu capsă detașabilă din Al. Disponibil în cutii cu 1, 10 și 100 flacoane. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricanţii Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricanţii Accord Healthcare Polska Sp.z.o.o. Ul. Lutomierska 50, 95-200, Pabianice, Polonia Accord Healthcare B.V. Winthontlaan 200, 3526KV Utrecht, Țările de Jos Acest medicament este autorizat în Statele Membre ale Spaţiului Economic European sub următoarele denumiri comerciale: Numele statului membru Denumirea comercială a medicamentului Marea Britanie Austria Bleomycin 15000 IU Powder for solution for injection/ infusion Bleomycin Accord 15.000 IE Pulver zur Herstellung einer Injektions- / 8 Belgia Republica Cehă Germania Danemarca Spania Franța Finlanda Italia Norvegia Olanda Polonia Portugalia România Suedia Infusions Bleomycine Accord 15000 IE Poeder voor oplossing voor injectie / infusie Bleomycin Accord 15000 IU prášek pro přípravu injekčního/infuzního roztoku Bleomycin Accord 15.000 IE Pulver zur Herstellung einer Injektions- / Infusion Bleomycin Accord 15000 IU Bleomicina Accord 15.000 UI Polvo para solución inyectable / perfusión EFG Bleomycine Accord 15000 UI Poudre pour solution injectable / perfusion Bleomycin Accord 15000 IU Injektio-/infuusiokuiva-aine liuosta varten Bleomicina Accord Bleomycin Accord Bleomycine Accord 15000 IE Poeder voor oplossing voor injectie / infusie Bleomycyna Accord Bleomicina Accord Bleomicină Accord 15000 UI pulbere pentru soluție injectabilă/perfuzabilă Bleomycin Accord 15000 IE Pulver till injektions- / infusionsvätska Acest prospect a fost revizuit în februarie 2023. Alte surse de informații Informații detaliate privind acest medicament sunt disponibile pe site-ul Agenţiei Naționale a Medicamentului și a Dispozitivelor Medicale din România http://www.anmdm.ro. 9 --------------------------------------------------------------------------------------------------------------------- Următoarele informaţii sunt destinate numai profesioniştilor din domeniul sănătăţii Doze și mod de administrare Bleomicină Accord este administrat parenteral sub formă de injecție intramusculară, injecție/perfuzie intravenoasă, injecție/perfuzie intra-arterială, injecție subcutanată, injecție intratumorală sau instilație intrapleurală. Doze: Adulți 1) Carcinoame cu celule scuamoase Se administrează 10-15 x 10³ UI/m² de suprafață corporală în injecţie intramusculară sau intravenoasă, o dată sau de două ori pe săptămână, la interval de 3-4 săptămâni, până la o doză cumulativă totală de 360 x 10³ UI. Se administrează în perfuzie intravenoasă 10-15 x 10³ UI/m² pe zi, timp de 6-24 ore în 4 până la 7 zile consecutive, la interval de 3-4 săptămâni. 2) Limfoame maligne Hodgkin și non-Hodgkin Atunci când medicamentul este utilizat în monoterapie, doza recomandată este de 5-15 x 10³ UI administrată injectabil intramuscular sau intravenos, o dată sau de două ori pe săptămână, până la o doză totală de 225 x 10³ UI. Din cauza riscului crescut de reacţii anafilactoide la pacienţii cu limfom, tratamentul trebuie început cu doze mai mici (de exemplu 2 x 10³ UI) pentru primele două administrări. Dacă nu apar reacţii acute în primele 4 ore, timp în care pacientul este ţinut sub observaţie, se poate urma schema uzuală de administrare. 3) Carcinoame testiculare Se administrează în injecţie intramusculară sau intravenoasă 10-15 x 10³ UI/m² suprafață corporală o dată sau de două ori pe săptămână, la interval de 3-4 săptămâni, până la o doză cumulativă de 400 x 10³ UI. Se administrează în perfuzie intravenoasă 10-15 x 10³ UI/m² suprafață corporală pe zi, timp de 6-24 ore în 5 până la 6 zile consecutive, la interval de 3-4 săptămâni. 4) Revărsate pleurale maligne Doză unică de 60 x 10³ UI în 100 ml soluție salină fiziologică administrată intrapleural, care poate fi repetată după 2-4 săptămâni, în funcție de răspuns. Aproximativ 45% din doza de bleomicină administrată se absoarbe, ceea ce trebuie luat în considerare pentru doza cumulativă totală (aria suprafeţei corporale, funcţia renală și funcţia pulmonară). Dezvoltarea stomatitei este ghidul cel mai util pentru determinarea toleranței individuale în raport cu doza maximă. O doză cumulativă totală de 400 x 103 UI (corespunzând la 225 x 103 UI / m2suprafață corporală) nu trebuie depășită la pacienții cu vârsta sub 60 de ani, din cauza riscului crescut de toxicitate pulmonară în toate indicațiile. La pacienții cu limfom, doza totală nu trebuie sa fie mai mult de 225 x 103 UI. În cazurile de boală Hodgkin și tumori testiculare, ameliorarea se produce rapid și poate fi observată în decurs de două săptămâni. În cazul în care nicio îmbunătățire nu se observă până atunci, o îmbunătățire este puțin probabilă. Carcinoamele cu celule scuamoase răspund mai lent. În unele cazuri, poate dura până la trei săptămâni înainte de a se observa o ameliorare. Pacienţi vârstnici (peste vârsta de 60 de ani) Doza totală de bleomicină la pacienţii vârstnici trebuie redusă după cum urmează în următorul tabel: Vârsta (în ani) Doza totală Doza săptămânală ≥ 80 100 x 10³ UI 15 x 10³ UI 70-79 150-200 x 10³ UI 30 x 10³ UI 60-69 200-300 x 10³ UI 30-60 x 10³ UI 10 < 60 400 x 10³ UI 30-60 x 10³ UI Copii și adolescenți Nu există suficientă experiență în ceea ce privește administrarea bleomicinei la copii și adolescenți. Până când vor fi disponibile mai multe informaţii, administrarea bleomicinei la copii şi adolescenţi trebuie realizată numai în cazuri excepţionale şi în centre speciale. Dacă administrarea este indicată ca parte a unui regim combinat, doza este de obicei calculată în funcție de suprafața corporală și ajustată pentru a îndeplini cerințele individuale ale fiecărui pacient. Protocoale specializate ar trebui să fie consultate pentru o schemă de tratament adecvată. Insuficienţă renală În caz de insuficienţă renală, în special atunci când clearance-ul creatininei este < 35 ml/min, eliminarea bleomicinei se face cu întârziere. Cu toate acestea, nu există recomandări specifice privind ajustarea dozei la aceşti pacienţi, însă se sugerează ca la pacienţii cu insuficienţă renală moderată (RFG 10-50 ml/min) trebuie să se administreze 75% din doza uzuală, la intervalul obișnuit, iar la pacienţii cu insuficienţă renală severă (RFG mai mică de 10 ml/min) trebuie să se administreze 50% din doza uzuală, la intervalul obișnuit. La pacienţii cu RFG mai mare de 50 ml/min nu este necesară ajustarea dozei. Terapia asociată Este posibil să fie necesară ajustarea dozei atunci când bleomicina se utilizează în cadrul terapiei asociate. Atunci când bleomicina se utilizează în asociere cu radioterapia, creşte riscul de leziuni ale mucoaselor. Din acest motiv, poate fi necesară reducerea dozei de bleomicină. Ajustarea dozei poate fi de asemenea necesară atunci când bleomicina este utilizată în asociere cu chimioterapia Detalii privind schemele terapeutice pentru diverse indicaţii se găsesc în literatura de specialitate actuală. Mod de administrare și prepararea soluției injectabile NB: întregul conținut al unui flacon (15000 UI) trebuie dizolvat în cantitatea corespunzătoare de solvent pentru prepararea soluției. Cantitatea de unități necesare pentru tratament este luată din această soluție. Incompatibilități Bleomicina nu trebuie amestecată cu soluţii care conţin aminoacizi esenţiali, riboflavină, acid ascorbic, dexametazonă, aminofilină, benzilpenicilină, carbenicilină, cefalotină, cefazolină, diazepam, furosemid, glutation, peroxid de hidrogen, hidrocortizon sodiu succinat, metotrexat, mitomicină, nafcilină, penicilină G, substanțe care conțin gruparea sulfhidril,terbutalină sau tioli. Deoarece bleomicina formează agenți chelatori cu cationii bi si trivalenți nu trebuie amestecată cu soluții care conțin acești ioni (în special cupru). Injecție intramusculară Se dizolvă conținutul unui flacon în 1-5 ml soluție salină fiziologică. Pentru că injectarea repetată i.m în același loc poate provoca disconfort local, se recomandă să se schimbe locul de injectare în mod regulat. În cazul disconfortului local excesiv, poate fi adăugat la soluția injectabilă un anestezic local, de exemplu 1,5-2 ml lidocaină HCl 1%. Injecție intravenoasă Se dizolvă conținutul unui flacon în 5-10 ml soluție salină fiziologică și se injectează lent, pe o perioadă de 5-10 minute. Injectii rapide în bolus trebuie evitate, deoarece acestea conduc la concentrații plasmatice intrapulmonare ridicate, crescând riscul de lezare pulmonară. Perfuzie intravenoasă Se dizolvă conținutul unui flacon în 200-1000 ml soluție salină fiziologică. 11 Injecție intra-arterială Se dizolvă conținutul unui flacon de bleomicină în cel puțin 5 ml soluție salină fiziologică și se injectează într-o perioadă de 5-10 minute. Perfuzie intra-arterială Se dizolvă bleomicina în 200-1000 ml soluție salină fiziologică. Perfuzia poate fi administrată în decurs de câteva ore până la un număr de zile. Heparina poate fi adăugată pentru a preveni tromboza la locul injectării, în special în cazul în care perfuzia se administrează pe o perioadă mai lungă. Injectarea sau perfuzia într-o arteră care alimentează tumora, tinde să prezinte o eficacitate mai mare decât alte căi sistemice de administrare. Efectele toxice sunt aceleași ca și în cazul injectării sau perfuziei intravenoase. Injecția subcutanată Se dizolvă conținutul unui flacon în soluție de maximum 5 ml ser fiziologic. Absorbția după injectarea subcutanată este întârziată și poate semăna cu o perfuzie i.v. lentă. Această formă de administrare este rar utilizată. Trebuie acționat cu prudență pentru a se evita injectarea intradermică. Injecția intratumorală Bleomicina se dizolvă într-o soluție salină fiziologică, producând o concentrație de 1-3 X 103 UI/ml; această soluție este apoi injectată în tumoră și în țesutul din jur. Instilare intrapleurală După drenarea cavității pleurale, bleomicina, dizolvată în 100 ml de soluție salină fiziologică, este instilată printr-o canulă sau cateter de drenaj. Canula sau cateterul este apoi îndepărtat. Pentru a asigura o distribuție uniformă a bleomicinei în cavitatea seroasă, poziția pacientului trebuie schimbată la fiecare 5 minute timp de 20 de minute. Aproximativ 45% din bleomicină va fi absorbită; acest lucru trebuie luat în considerare pentru doza totală (suprafața corporală, funcția renală, funcția pulmonară). Administrarea perivasculară a bleomicinei nu necesită, de obicei, măsuri specifice. Dacă aveți neclarități (soluție foarte concentrată, țesut sclerotic, etc.) perfuzia poate fi realizată cu o soluție salină fiziologică. Medicamentul reconstituit/diluat trebuie utilizat imediat. Pentru o singură utilizare, soluția reconstituită este o soluție limpede galben pal. Orice soluție neutilizată trebuie eliminată. Precauţii speciale pentru eliminarea reziduurilor şi alte instrucţiuni de manipulare Prevederile generale privind manipularea în siguranță a medicamentelor citotoxice trebuie să fie respectate. Trebuie luate măsuri de precauție adecvate pentru a se evita contactul cu pielea, membranele mucoase și ochi. În caz de contaminare, părțile afectate trebuie spălate foarte bine cu apă. Urina eliminată timp de până la 72 de ore după administrarea bleomicinei trebuie manipulată prin purtarea de îmbrăcăminte de protecție. Informații despre tratamentul supradozajului Nu există antidot specific. Este practic imposibil să se elimine bleomicina din organism prin dializă. Reacţiile acute după supradozaj includ hipotensiune arterială, febră, tahicardie şi șoc . Tratamentul este exclusiv simptomatic. În caz de complicaţii respiratorii, pacientul trebuie tratat cu corticosteroizi şi antibiotice cu spectru larg. De regulă, reacţiile pulmonare secundare unui supradozaj (fibroză) nu sunt reversibile, decât dacă sunt diagnosticate într-o fază precoce."
"Citiţi cu atenţie şi în întregime acest prospect înainte de a începe să luaţi acest medicament, deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Dacă manifestați orice reacţii adverse, adresați-vă medicului dumneavoastră. Acestea includ orice posibile reacții adverse nemenționate în acest prospect. Ce găsiți în acest prospect: 1. Ce este Busulfan Accord şi pentru ce se utilizează 2. Ce trebuie să știți înainte de a utiliza Busulfan Accord 3. Cum se utilizează Busulfan Accord 4. Reacţii adverse posibile 5. Cum se păstrează Busulfan Accord 6. Conținutul ambalajului și alte informaţii 1. Ce este Busulfan Accord și pentru ce se utilizează Busulfan Accord conţine substanţa activă busulfan, care face parte dintr-un grup de medicamente denumite agenţi alchilanţi. Busulfan Accord distruge măduva spinării originală, înainte de transplant. Busulfan Accord se utilizează la adulţi, nou-născuţi, copii şi adolescenţi, ca tratament premergător transplantului. La adulţi, Busulfan Accord se utilizează în asociere cu ciclofosfamidă sau fludarabină. La nou-născuţi, copii şi adolescenţi, Busulfan Accord se utilizează în asociere cu ciclofosfamidă sau melfalan. Vi se va administra acest medicament pregătitor înainte de a vi se efectua un transplant fie de măduvă a spinării, fie de celule precursoare hematopoietice. 2. Ce trebuie să știți înainte de a utiliza Busulfan Accord Nu utilizaţi Busulfan Accord - dacă sunteţi alergic la busulfan sau la oricare dintre celelalte componente ale Busulfan Accord enumerate la punctul 6, - dacă sunteţi gravidă sau dacă credeţi că este posibil să fiţi gravidă. Atenţionări şi precauţii Busulfan Accord este un medicament citotoxic puternic, care are drept rezultat scăderea accentuată a numărului de celule ale sângelui. La doza recomandată, acesta este efectul dorit. De aceea se va administra sub o supraveghere atentă. Este posibil ca prin administrarea Busulfan Accord să crească riscul de a face o altă boală malignă în viitor. 2 Trebuie să-i spuneţi medicului dumneavoastră: - dacă aveţi o problemă cu ficatul, rinichii, inima sau plămânii - dacă în trecut aţi avut convulsii - dacă în prezent luaţi alte medicamente. După transplantul de celule hematopoietice (TCH), pot apărea cazuri de formare a cheagurilor de sânge în vasele sanguine mici, în cazul tratamentului cu doze mari şi în combinaţie cu alte medicamente. Busulfan Accord împreună cu alte medicamente Spuneţi medicului dumneavoastră dacă luaţi sau aţi luat recent sau s-ar putea să luaţi orice alte medicamente, inclusiv medicamente fără prescripție; în special, spuneți medicului dumneavoastră dacă utilizați deferasirox (un medicament utilizat pentru îndepărtarea excesului de fier din organism). Busulfan Accord poate interacționa cu alte medicamente. Se recomandă prudenţă deosebită în cazul în care luaţi itraconazol sau metronidazol (utilizate pentru anumite tipuri de infecţii) sau ketobemidonă (utilizat pentru a trata durerea), deoarece acestea pot duce la accentuarea reacţiilor adverse. Se recomandă prudenţă la folosirea medicamentelor care conţin paracetamol, administrate cu 72 de ore înainte de Busulfan Accord sau concomitent cu acesta. Sarcina, alăptarea şi fertilitatea Înainte de a vi se administra tratament cu Busulfan Accord, spuneţi-i medicului dumneavoastră dacă sunteţi gravidă sau alăptaţi, dacă credeţi că este posibil să fiţi gravidă sau aveţi de gând să rămâneţi gravidă. Femeile nu trebuie să rămână gravide în timpul tratamentului cu Busulfan Accord şi cel puţin 6 luni după tratament. Femeile trebuie să întrerupă alăptarea înainte de a începe tratamentul cu Busulfan Accord. Trebuie utilizate măsuri contraceptive adecvate atunci când oricare dintre parteneri este tratat cu Busulfan Accord. Este posibil să nu mai puteţi rămâne gravidă (infertilitate) după tratamentul cu busulfan. Dacă aveţi îngrijorări cu privire la concepţie, trebuie să discutaţi acest lucru cu medicul dumneavoastră înainte de începerea tratamentului. Busulfan Accord poate, de asemenea, produce simptome ale menopauzei şi la persoanele de sex feminin aflate în perioada dinaintea adolescenţei poate împiedica instalarea pubertăţii. Bărbaţii trataţi cu Busulfan Accord sunt sfătuiţi să nu procreeze în timpul tratamentului şi până la 6 luni după acesta. 3. Cum se utilizează Busulfan Accord Doze şi mod de administrare: Doza de Busulfan Accord se calculează în funcţie de greutatea dumneavoastră corporală. La adulţi: Busulfan Accord în asociere cu ciclofosfamidă: - Doza recomandată de Busulfan Accord este de 0,8 mg/kg - Fiecare perfuzie va dura 2 ore - Busulfan Accord va fi administrat la interval de 6 ore, în 4 zile consecutive înainte de transplant. 3 Busulfan Accord în asociere cu fludarabină: - Doza recomandată de Busulfan Accord este de 3,2 mg/kg - Fiecare perfuzie va dura 3 ore - Busulfan Accord va fi administrat o dată pe zi, pe parcursul a 2 sau 3 zile consecutive înainte de transplant. La nou-născuţi, copii şi adolescenţi (0 până la 17 ani): Doza recomandată de Busulfan Accord în asociere cu ciclofosfamidă sau melfalan, se bazează pe greutatea corporală şi variază între 0,8 şi 1,2 mg/kg. - Fiecare perfuzie durează 2 ore - Busulfan Accord se administrează la interval de 6 ore, înaintea transplantului, 4 zile consecutiv. Medicamente administrate înainte de tratamentul cu Busulfan Accord: Înainte de tratamentul cu Busulfan Accord, vi se vor administra - medicamente anticonvulsivante pentru a preveni convulsiile (fenitoină sau benzodiazepine) şi - medicamente antiemetice pentru a preveni vărsăturile. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Reacţii adverse grave: Cele mai grave reacţii adverse ale terapiei cu busulfan sau ale procedurii de transplant pot include scăderea numărului de celule sanguine circulante (efect intenţionat al medicamentului, menit să vă pregătească pentru transplant), infecţii, tulburări hepatice, inclusiv blocarea unei vene hepatice, boala grefă contra gazdă (grefa vă atacă corpul) şi complicaţii pulmonare. Medicul dumneavoastră va supraveghea în mod regulat numărul celulelor sanguine şi valoarea enzimelor hepatice pentru a depista şi trata aceste situaţii. Alte reacţii adverse pot include: Reacţii adverse foarte frecvente (pot afecta mai mult de o persoană din 10): Sânge: scădere a numărului de celule sanguine circulante (roşii şi albe) şi a plachetelor. Infecţii. Sistem nervos: insomnie, nelinişte, ameţeală şi depresie. Nutriţie: pierdere a poftei de mâncare, scădere a valorilor magneziului, calciului, potasiului, fosfaţilor, albuminei din sânge şi creştere a valorii zahărului din sânge. Cardiace: bătăi rapide ale inimii, creştere sau scădere a tensiunii arteriale, vasodilataţie (creştere a diametrului vaselor de sânge) şi cheaguri de sânge. Respiratorii: dificultăţi la respiraţie, secreţie nazală (rinită), dureri în gât, tuse, sughiţ, sângerări nazale, respiraţie zgomotoasă. Gastro-intestinale: greaţă, inflamare a mucoasei din interiorul gurii, vărsături, dureri abdominale, diaree, constipaţie, arsuri abdominale, disconfort anal, lichid în abdomen. Hepatice: ficat mărit, icter, blocare a unei vene a ficatului. Piele: erupţii trecătoare pe piele, mâncărimi, cădere a părului. Muşchi şi oase: dureri de spate, dureri musculare şi ale articulaţiilor. Renale: creştere a eliminării creatininei, disconfort la urinare şi micşorare a cantităţii de urină şi sânge în urină. Generale: febră, dureri de cap, slăbiciune, frisoane, dureri, reacţii alergice, edeme, dureri generale sau inflamare la nivelul locului de administrare a injecţiei, durere în piept, inflamare a mucoaselor. Investigaţii diagnostice: valori crescute ale enzimelor hepatice şi creştere a greutăţii corporale Reacţii adverse frecvente (pot afecta până la 1 persoană din 10): Sistem nervos: confuzie, tulburări ale sistemului nervos. Nutriţie: valori scăzute ale sodiului în sânge. Cardiace: modificări şi anomalii ale ritmului bătăilor inimii, retenţie de lichide sau inflamare în jurul inimii, scădere a debitului inimii. Respiratorii: accelerare a ritmului respiraţiei, insuficienţă respiratorie, hemoragii alveolare, astm bronșic, colaps al unor mici porţiuni din plămân, lichid în jurul 4 plămânului. Gastro-intestinale: inflamare a mucoasei esofagului, paralizie intestinală, vărsături cu sânge. Piele: modificări ale culorii pielii, înroşire a pielii, descuamare a pielii. Renale: creştere a cantităţii de compuşi azotaţi din sângele circulant, insuficienţă renală moderată, afecțiuni ale rinichilor. Reacţii adverse mai puţin frecvente (pot afecta până la 1 persoană din 100): Sistem nervos: delir, nervozitate, halucinaţii, agitaţie, funcţionare neobișnuită a creierului, hemoragie cerebrală şi convulsii. Cardiace: obturare cu cheaguri de sânge a arterei femurale, extrasistole, bătăi lente ale inimii, scurgeri difuze de lichid din capilare (vase mici de sânge). Respiratorii: scădere a cantităţii de oxigen din sânge. Gastro-intestinale: sângerări la nivelul stomacului şi/sau intestinelor. Reacţii adverse cu frecvenţă necunoscută (frecvenţa nu poate fi estimată din datele disponibile) Tulburari ale glandelor sexuale. Tulburări ale cristalinului, inclusiv opacifiere a cristalinului (cataractă) şi vedere în ceaţă (subţierea corneei). Simptome ale menopauzei şi infertilitate la femei. Abcese ale creierului, inflamaţii la nivelul pielii, infecţii generalizate. Afecțiuni ale ficatului. Creştere a lactat dehidrogenazei în sânge. Creştere a acidului uric şi a ureei în sânge. Dezvoltare incompletă a dinților Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http://www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Busulfan Accord Nu lăsați acest medicament la vederea și îndemâna copiilor. Nu utilizaţi acest medicament după data de expirare înscrisă pe eticheta flaconului şi pe cutie după EXP. Flacoane sigilate: A se păstra la frigider (2°C – 8°C). Soluţia diluată: Stabilitatea chimică şi fizică după diluare în soluţie perfuzabilă de glucoză 5% sau soluţie perfuzabilă de clorură de sodiu 9 mg/ml (0,9%) a fost demonstrată pentru: - 4 ore (inclusiv durata perfuziei) după diluare, atunci când este păstrată la 20 °C - 25 °C - 15 ore după diluare, atunci când este păstrată la 2 °C - 8 °C, urmată de 3 ore la 20°C - 25 °C (inclusiv durata perfuziei). A nu se congela. 5 Din punct de vedere microbiologic, medicamentul trebuie utilizat imediat după diluare. Dacă nu este utilizat imediat, intervalele de păstrare în perioada de utilizare şi condiţiile înainte de utilizare reprezintă responsabilitatea utilizatorului. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conţine Busulfan Accord - Substanţa activă este busulfan. Un ml de concentrat conţine busulfan 6 mg (60 mg în flacon). După diluare: un ml de soluţie conţine 0,5 ml busulfan. - Celelalte componente sunt dimetilacetamida şi macrogol 400. Cum arată Busulfan Accord şi conţinutul ambalajului Busulfan Accord este un concentrat pentru soluţie perfuzabilă şi este ambalat în flacone din sticlă incoloră, fiecare flacon conţinând 60 mg busulfan. Busulfan Accord este o soluție incoloră, lipsită de particule vizibile și este disponibil în cutii care conțin 1 flacon sau 8 flacoane cu 10 ml concentrat pentru soluție perfuzabilă. Este posibil ca nu toate mărimile de ambalaj să fie comercializate. După diluare, Busulfan Accord este o soluţie incoloră.Următoarele informaţii sunt destinate numai profesioniștilor din domeniul sănătăţii GHID DE PREPARARE Busulfan Accord 6 mg/ml concentrat pentru soluţie perfuzabilă Busulfan Citiţi acest ghid înainte de prepararea şi administrarea Busulfan Accord. 1. PREZENTARE Busulfan Accord este disponibil sub formă de soluţie limpede, incoloră, ambalat în flacoane din sticlă transparentă a 10 ml (tip I). Busulfan Accord trebuie diluat înainte de administrare. 2. RECOMANDĂRI PENTRU MANIPULARE ÎN CONDIŢII DE SIGURANŢĂ Trebuie avute în vedere procedurile pentru manipularea şi eliminarea corectă a medicamentelor împotriva cancerului. Toate procedurile de transfer trebuie să se facă cu respectarea strictă a tehnicilor aseptice, de preferinţă cu folosirea unei hote filtrante cu flux laminar vertical. Similar altor compuşi citotoxici, este necesară prudenţă la manipularea şi prepararea soluţiei de busulfan: - Se recomandă folosirea de mănuşi şi îmbrăcăminte de protecţie. - Dacă Busulfan Accord sau soluţia diluată de Busulfan Accord intră în contact cu pielea sau mucoasele, spălaţi-le imediat cu apă din abundenţă. Calcularea cantităţii de Busulfan Accord de diluat şi a solventului Înainte de utilizare, Busulfan Accord trebuie diluat fie în soluţie injectabilă de clorură de sodiu 9 mg/ml (0,9%), fie în soluţie injectabilă de glucoză 5%. Cantitatea de solvent trebuie să fie de 10 ori mai mare decât volumul de Busulfan Accord, asigurând astfel o concentraţia finală de busulfan de aproximativ 0,5 mg/ml. Cantitatea de Busulfan Accord şi de solvent de administrat se calculează după cum urmează: pentru un pacient cu greutatea corporală Y kg:  Cantitatea de Busulfan Accord: 7 Y (kg) x D (mg/kg) = A ml de Busulfan Accord care trebuie diluat 6 (mg/ml) Y: greutatea corporală a pacientului în kg D: doza de Busulfan Accord (vezi pct. 4.2 din RCP)  Cantitatea de solvent: (A ml Busulfan Accord) x (10) = B ml de solvent Pentru a prepara soluţia finală perfuzabilă, adăugaţi (A) ml de Busulfan Accord la (B) ml de solvent (soluţie injectabilă de clorură de sodiu 9 mg/ml (0,9%) sau soluţie injectabilă de glucoză 5%). Prepararea soluţiei perfuzabile Busulfan Accord trebuie preparat de un profesionist din domeniul sănătăţii folosind tehnici de transfer sterile.  Folosind o seringă care nu este din policarbonat, prevăzută cu un ac: - trebuie extras volumul calculat de Busulfan Accord din fiolă. - conţinutul seringii trebuie introdus într-o pungă de perfuzie intravenoasă (sau seringă) în care se află deja cantitatea calculată din solventul ales. Trebuie întotdeauna adăugat Busulfan Accord peste solvent, nu solvent peste Busulfan Accord. Busulfan Accord nu trebuie introdus într-o pungă de perfuzie intravenoasă care nu conţine soluţie injectabilă de clorură de sodiu 9 mg/ml (0,9%) sau soluţie injectabilă de glucoză 5%.  Soluţia diluată trebuie amestecată bine prin răsturnare de mai multe ori. După diluare, 1 ml soluţie perfuzabilă conţine 0,5 mg busulfan. Busulfan Accord diluat este o soluţie limpede, incoloră. Instrucţiuni de utilizare Înaintea fiecărei perfuzii, spălaţi cu un jet cateterul autostatic folosind aproximativ 5 ml soluţie injectabilă de clorură de sodiu 9 mg/ml (0,9%) sau soluţie injectabilă de glucoză (5%). Medicamentul rezidual nu trebuie introdus cu viteză în tubulatură, deoarece perfuzia rapidă cu Busulfan Accord nu a fost testată şi nu este recomandată. Întreaga doză prescrisă de Busulfan Accord trebuie administrată în decurs de două sau trei ore, în funcţie de schema de tratament pregătitor. Cantităţi mici pot fi administrate în decurs de 2 ore folosind injectomate. În acest caz trebuie să se folosească seturi de perfuzie cu capacitate minimă adecvată (adică 0,3-0,6 ml), umplute cu soluţie de medicament înainte de începerea perfuziei propriu-zise cu Busulfan Accord şi apoi spălate cu jet de soluţie injectabilă de clorură de sodiu 9 mg/ml (0,9%) sau soluţie injectabilă de glucoză (5%). Busulfan Accord nu trebuie administrat în perfuzie concomitent cu o altă soluţie cu administrare intravenoasă. Nu trebuie folosite seringi din policarbonat pentru manipularea Busulfan Accord. 8 Medicamentul este destinat unei singure utilizări. A se utiliza numai dacă soluţia este limpede, fără niciun fel de particule. Condiţii de păstrare Flacoane sigilate: A se păstra la frigider (2°C – 8°C) Soluţie diluată: Stabilitatea chimică şi fizică după diluare în soluţie injectabilă de glucoză 5% sau în soluţie injectabilă de clorură de sodiu 9 mg/ml (0,9%) a fost demonstrată pentru 4 ore (inclusiv timpul de perfuzare) după diluare, dacă este păstrată la 20 °C - 25 °C sau 15 ore după diluare dacă este păstrată la 2 °C–8 °C, urmată de 3 ore de păstrare la 20 °C - 25 °C (inclusiv timpul de perfuzare). Din punct de vedere microbiologic, soluţia diluată ar trebui utilizată imediat. 3. PROCEDURA DE ELIMINARE CORECTĂ Orice medicament neutilizat sau material rezidual trebuie eliminat în conformitate cu reglementările locale privind medicamentele citotoxice."
"Citiţi cu atenţie şi în întregime acest prospect înainte de a începe să utilizaţi acest medicament, deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Dacă manifestaţi orice reacţii adverse, adresaţi-vă medicului dumneavoastră sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Carboplatină Accord şi pentru ce se utilizează 2. Ce trebuie să ştiţi înainte de a vi se administra Carboplatină Accord 3. Cum vi se administrează Carboplatină Accord 4. Reacţii adverse posibile 5. Cum se păstrează Carboplatină Accord 6. Conţinutul ambalajului şi alte informaţii 1. Ce este Carboplatină Accord şi pentru ce se utilizează Carboplatină Accord este un medicament anti-cancer. Tratamentul cu un medicament anti-cancer se numește uneori chimioterapie pentru cancer. Carboplatin Accord este utilizat în tratamentul unor tipuri de cancer pulmonar și al cancerului ovarian. 2. Pentru ce se utilizează Carboplatină Accord Nu utilizaţi Carboplatină Accord: • dacă sunteţi alergic la carboplatină sau la oricare dintre celelalte componente ale acestui medicament (enumerate la pct. 6); • dacă ați avut în trecut hipersensibilitate la medicamente similare care conțin platină • dacă aveţi probleme severe cu rinichii • dacă aveți mai puține celule sanguine decât în mod normal (medicul dumneavoastră va verifica acest lucru cu un test de sânge) • dacă aveţi o tumoră care sângerează; • dacă intenționați să primiți un vaccin împotriva febrei galbene sau dacă tocmai ați primit unul. Spuneți medicului dumneavoastră dacă oricare dintre cele de mai sus se aplică în cazul dumneavoastră înainte de utilizarea acestui medicament.. Atenţionări şi precauţii: Adresaţi-vă medicului dumneavoastră sau asistentei medicale înainte de a vi se administra Carboplatină Accord. • Dacă sunteţi gravidă sau dacă există posibilitatea să fiţi gravidă. • Dacă alăptaţi. 2 • Dacă este probabil să consumaţi alcool pe parcursul tratamentului cu acest medicament. • dacă aveți o boală renală ușoară. Medicul dumneavoastră va dori să vă monitorizeze mai regulat. • dacă sunteți o persoană în vârstă (peste 65 de ani). • dacă ați fost tratat în trecut cu cisplatină sau cu medicamente anticancerigene similare, carboplatina poate provoca anomalii la nivelul sistemului nervos, cum ar fi furnicături sau probleme de auz și de vedere. Medicul dumneavoastră vă poate evalua periodic. • dacă prezentați durere de cap, afectare a funcției mentale, convulsii și vedere anormală (de la vedere încețoșată până la pierderea vederii). • dacă prezentați oboseală extremă și scurtare a respirației cu scăderea numărului de celule roșii ale sângelui (anemie hemolitică), de sine stătătoare sau împreună cu un număr scăzut de plachete sanguine, vânătăi anormale (trombocitopenie) și boală a rinichilor, ca atunci când urinați puțin sau nu mai urinați (simptome ale sindromului hemolitic-uremic). • dacă prezentați febră (temperatura corpului mai mare sau egală cu 38°C) sau frisoane, care pot fi semne ale unei infecții. Puteţi prezenta riscul de a face o infecţie a sângelui. Dacă rinichii dumneavoastră nu funcţionează corespunzător, efectele carboplatinei asupra sângelui (sistemul hematopoietic) sunt mai accentuate şi mai prelungite, comparativ cu pacienţii cu funcţie a rinichilor normală. În cazul în care rinichii dumneavoastră nu funcţionează corespunzător, medicul dumneavoastră va dori să vă monitorizeze mai frecvent. În timpul tratamentului cu carboplatină vi se vor administra medicamente care contribuie la reducerea apariţiei unei complicaţii care poate pune viaţa în pericol, cunoscută sub denumirea de sindrom de liză tumorală, complicație care este provocată de perturbările chimice din sânge, determinate de descompunerea celulelor canceroase în curs de distrugere, al căror conţinut este eliberat în circulaţia sângelui. Carboplatină Accord împreună cu alte medicamente Spuneţi medicului dumneavoastră, farmacistului sau asistentei medicale dacă utilizaţi sau aţi utilizat recent orice alte medicamente, de exemplu: • medicamente care pot reduce numărul de celule din sânge, în același timp cu carboplatina, pot necesita modificări ale dozei și frecvenței tratamentului cu carboplatină • unele antibiotice numite aminoglicozide, vancomicină sau capreomicină, în același timp cu carboplatina, pot crește riscul de probleme ale rinichilor sau auditive • unele comprimate pentru eliminarea apei (diuretice), în același timp cu carboplatina, pot crește riscul de probleme ale rinichilor sau auditive • vaccinuri vii sau vii atenuate (pentru vaccinul împotriva febrei galbene, vezi pct. 2, Nu utilizați Carboplatină Accord) • medicamente anticoagulante, de exemplu warfarină, în același timp cu carboplatina, pot necesita o creștere a frecvenței de monitorizare a coagulării sângelui • fenitoina și fosfenoitoina (utilizate pentru tratarea diferitelor tipuri de convulsii și crize), în același timp cu carboplatina, pot crește riscul de apariție a unei crize convulsive • alte medicamente care diminuează activitatea sistemului imunitar (de ex. ciclosporină, tacrolimus, sirolimus) Carboplatină Accord împreună cu alimente, băuturi şi alcool Nu există interacţiuni cunoscute între carboplatină şi alcool. Totuşi, trebuie să vă adresaţi medicului dumneavoastră, deoarece carboplatina poate influenţa capacitatea ficatului de a metaboliza alcoolul. Sarcina, alăptarea şi fertilitatea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră pentru recomandări înainte de a vi se administra acest medicament. Sarcina Din cauza riscului posibil de apariție a malformațiilor congenitale, pacientele de sex feminin cu potențial fertil trebuie să ia măsuri contraceptive înainte și în timpul tratamentului cu carboplatin. 3 Alăptarea Nu se cunoaşte dacă carboplatina se elimină în laptele matern. Prin urmare, în timpul tratamentului cu Carboplatină Accord trebuie întreruptă alăptarea. Fertilitatea Bărbaţii care urmează tratament cu carboplatină sunt sfătuiţi să nu conceapă un copil în timpul tratamentului şi până la 6 luni după tratament. Înainte de tratament, trebuie solicitată consiliere privind conservarea spermei, din cauza posibilităţii de apariţie a infertilităţii ireversibile. Tratamentul cu carboplatină poate reduce temporar sau permanent fertilitatea la bărbați și femei. Spuneți medicului dumneavoastră dacă aveți îngrijorări. Conducerea vehiculelor şi folosirea utilajelor Nu conduceți vehicule și nu folosiți utilaje dacă prezentați orice reacție adversă care vă poate diminua capacitatea de a face acest lucru, cum ar fi greață, vărsături, înrăutățirea vederii sau modificări ale vederii și auzului. 3. Cum vi se administrează Carboplatină Accord Acest medicament va fi administrat prin perfuzie (picurare) într-o venă timp de 15-60 de minute. Doza Medicul dumneavoastră va stabili doza corectă de carboplatină pentru dumneavoastră și cât de des trebuie administrată. Doza va depinde de starea dumneavoastră medicală, de mărimea dumneavoastră și de cât de bine funcționează rinichii dumneavoastră. Medicul dumneavoastră va spune cât de bine funcționează rinichii dumneavoastră folosind probe de sânge sau de urină. Veți face analize de sânge regulate după administrarea dozei de carboplatină. De asemenea, este posibil să faceți verificări pentru afectarea nervilor și pierderea auzului. Este posibil să treacă aproximativ 4 săptămâni între fiecare doză de carboplatină. Dacă vi se administrează mai mult Carboplatină Accord decât trebuie Acest medicament vă va fi administrat într-un spital, sub supravegherea unui medic. Este puțin probabil să vi se administreze prea mult sau prea puțin, totuși, spuneți-i medicului sau asistentei medicale dacă aveți vreo îngrijorare. Dacă încetați sa vi se administreze Carboplatină Accord Dacă aveţi orice întrebări suplimentare cu privire la utilizarea acestui medicament, adresaţi-vă medicului dumneavoastră, farmacistului sau asistentei medicale. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Spuneţi imediat medicului dumneavoastră dacă observaţi oricare din următoarele simptome: • vânătăi neobişnuite, sângerări sau semne de infecţie, cum sunt durere în gât şi temperatură mare. • reacție alergică severă (anafilaxie/reacții anafilactice) - puteți prezenta o erupție cutanată bruscă cu mâncărimi (urticarie), umflături ale mâinilor, picioarelor, gleznelor, feței, buzelor, gurii sau gâtului (care pot cauza dificultăți la înghițire sau respirație) și puteți simți că veți leșina. • sindrom hemolitic-uraemic (o boală caracterizată prin insuficiență renală acută), scăderea cantității de urină sau sânge în urină. • crampe musculare, slăbiciune musculară, confuzie, pierdere sau tulburări de vedere, bătăi neregulate ale inimii, insuficiență renală sau rezultate anormale ale analizelor de 4 sânge (simptome ale sindromului de liză tumorală care poate fi cauzat de distrugerea rapidă a celulelor tumorale) (vezi pct. 2). • accident vascular cerebral (amorțeală sau slăbiciune bruscă la nivelul feței, brațului sau piciorului, în special pe o parte a corpului). • obstrucție la nivelul unui vas de sânge (embolie și boală veno-ocluzivă), umflătură sau sensibilitate la nivelul piciorului/brațului. Acestea sunt reacții adverse grave. Este posibil să aveți nevoie urgent de asistență medicală. Foarte frecvente (pot afecta mai mult de 1 din 10 persoane) • oboseală, scurtarea respirației și paloare cauzate de anemie (o afecțiune în care există un număr redus de globule roșii din sânge) • senzație de rău (greață) sau stare de rău (vărsături) • dureri şi crampe abdominale Testele pot arăta, de asemenea: • modificări ale celulelor roșii și albe din sânge și ale trombocitelor (mielosuppresie) • creșterea nivelului de uree din sângele dumneavoastră • scăderea nivelului de sodiu, potasiu, calciu și magneziu din sângele dumneavoastră • scăderea clearance-ului creatininei renale • niveluri anormale ale enzimelor hepatice Frecvente (pot afecta până la 1 din 10 persoane) • diaree sau constipație • erupții cutanate și/sau mâncărimi ale pielii • zgomote în urechi sau modificări de auz • cădere a părului • simptome asemănătoare gripei • semne de infecție, cum ar fi febră sau dureri de gât • simptomele unei reacții alergice severe incluzând respirație șuierătoare bruscă sau o strângere a pieptului, umflarea pleoapelor, a feței sau a buzelor, înroșirea feței, tensiune arterială scăzută, bătăi rapide ale inimii, urticarie, scurtarea respirației, amețeli și șoc anafilactic • furnicături sau amorțeală la nivelul mâinilor, picioarelor, brațelor sau picioarelor • senzație de arsură sau înțepături • diminuarea reflexului tendinos • tulburări de gust sau pierderea gustului • înrăutățirea temporară a vederii sau modificări ale vederii dumneavoastră • tulburări cardiace • o strângere a pieptului sau respirație șuierătoare • boală pulmonară interstițială (un grup de afecțiuni pulmonare în care țesuturile pulmonare profunde se inflamează) • dureri la nivelul buzelor sau afte bucale (afecțiuni ale mucoaselor) • durere sau disconfort la nivelul oaselor, articulațiilor, mușchilor sau structurilor înconjurătoare (tulburări musculo-scheletice) • probleme cu rinichii sau cu urina dumneavoastră • oboseală/ slăbiciune extremă (astenie) Testele pot arăta, de asemenea: • o valoare mare de bilirubină și creatinină în sânge. • o valoare mare de acid uric în sânge care poate duce la gută 5 Rare (pot afecta până la 1 din 1000 persoane) • pierderea temporară a vederii • senzaţie de rău, cu temperatură mare, ca urmare a numărului scăzut de globule albe din sânge (neutropenie febrilă); Foarte rare (pot afecta până la 1 din 10000 persoane) • cicatrizare a plămânilor care provoacă dificultăți de respirație și/sau tuse (fibroză pulmonară) Cu frecvenţă necunoscută (frecvenţa nu poate fi estimată din datele disponibile) • cancere cauzate de tratamentul cu carboplatină (tumori maligne secundare) • gură uscată, oboseală și dureri de cap datorate pierderii excesive de apă din organism (deshidratare) • pierderea poftei de mâncare, anorexie • afectarea severă a funcției hepatice, deteriorarea sau moartea celulelor hepatice • insuficiență cardiacă • modificări ale tensiunii arteriale (tensiune mare sau tensiune mică) • afecțiuni ale pielii, cum ar fi urticarie, erupții cutanate, înroșirea pielii (eritem) și mâncărime • umflături sau durere în locul unde a fost administrată injecția • un grup de simptome precum dureri de cap, alterarea funcționării mentale, convulsii și vedere anormală (de la încețoșare până la pierderea vederii). Acestea sunt simptome ale sindromului de leucoencefalopatie posterioară reversibilă, o afecțiune neurologică rară • pancreatită • rană sau inflamație în interiorul gurii (stomatită) • infecție pulmonară • tulburare cerebrală (encefalopatie) • anemie datorată descompunerii anormale a celulelor roșii din sânge (anemie hemolitică) Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478-RO e-mail: adr@anm.ro website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Carboplatină Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe eticheta flaconului şi pe cutie, după “EXP:”. Data de expirare se referă la ultima zi a lunii respective. A se păstra la temperaturi sub 25˚C. A nu se păstra la frigider sau congela. A se păstra flaconul în ambalajul original, pentru a fi protejat de lumină. Utilizare: Stabilitatea chimică şi fizică în timpul utilizării a fost demonstrată pentru 24 de ore la temperatura camerei și 30 de ore la 2˚- 8˚C. Totuşi, din punct de vedere microbiologic, medicamentul trebuie utilizat imediat. Dacă nu este utilizat imediat, perioada şi condiţiile de păstrare înaintea utilizării sunt responsabilitatea utilizatorului şi, în mod normal, nu trebuie să depăşească 24 de ore, la 2˚C-8˚C, cu excepţia cazului în care diluarea a fost realizată în condiţii de asepsie, controlate şi validate. 6 Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţi Ce conţine Carboplatină Accord Substanţa activă este carboplatina. 1 ml concentrat pentru soluţie perfuzabilă conţine carboplatină 10 mg. Fiecare flacon a 5 ml conţine carboplatină 50 mg. Fiecare flacon a 15 ml conţine carboplatină 150 mg. Fiecare flacon a 45 ml conţine carboplatină 450 mg. Fiecare flacon a 60 ml conţine carboplatină 600 mg. Cealaltă componentă este apa pentru preparate injectabile. Cum arată Carboplatină Accord și conţinutul ambalajului Concentrat pentru soluție perfuzabilă Carboplatină Accord este o soluţie limpede, incoloră până spre galben pal. Concentrat pentru soluție de 5 ml, 15 ml sau 45 ml sau 60 ml, furnizat în flacoane din sticlă brună de tip I de 5 ml/15 ml/50 ml/100 ml. Flacoanele sunt închise cu un dop gri din cauciuc clorobutilic gri și sigilat cu sigiliu din aluminiu. Este posibil ca nu toate mărimile de ambalaj prezentate mai sus să fie comercializate. Deţinătorul autorizaţiei de punere pe piaţă şi fabricantul Deținătorul autorizației de punere pe piață Accord Healthcare Polska Sp. z o.o ul. Taśmowa 7, 02-677 Warszawa, Polonia Fabricantul Accord Healthcare Polska Sp.z o.o., ul. Lutomierska 50, 95-200 Pabianice, Polonia Acest medicament este autorizat în Statele Membre ale Spaţiului Economic European sub următoarele denumiri comerciale: Statul Membru Denumirea comercială Austria Carboplatin Accord 10 mg/ml Infusionslösungskonzentrat Belgia Carboplatin Accord Healthcare 10 mg/ml, solution à diluer pour de perfusion Republica Cehă Carboplatin Accord 10 mg/ml koncentrát pro přípravu infuzního roztoku Germania Carboplatin 10 mg/ml Konzentrat zur Herstellung einer Infusionslösung Danemarca Carboplatin Accord 10mg/ml koncentrat til infusionsvæske, opløsning Estonia Carboplatin Accord 10 mg/ml infusioonilahuse kontsentraat Spania Carboplatin Accord 10 mg/ml Concentrado para solución para perfusión 7 Finlanda Carboplatin Accord 10 mg/ml infuusiokonsentraatti, liuosta varten/ koncentrat till infusionsvätska, lösning Ungaria Carboplatin Accord 10 mg/ml koncentrátum oldatos Infúzióhoz Irlanda Carboplatin 10 mg/ml Concentrate for Solution for Infusion Italia Carboplatino AHCL 10 mg/ml Concentrato per soluzione per infusione Lituania Carboplatin Accord 10mg/ml koncentratas infuziniam tirpalui Letonia Carboplatin Accord 10 mg/ml koncentrāts infūziju šķīduma pagatavošanai Țările de Jos Carboplatin Accord 10 mg/ml concentraat voor oplossing voor infusie Norvegia Carboplatin Accord 10 mg/ml konsentrat til infusjonsvæske Polonia Carboplatin Accord Portugalia Carboplatina Accord 10 mg/ml concentrado para solução para perfusão Republica Slovacă Carboplatin Accord 10 mg/ml infúzny koncentrá Regatul Unit (Irlanda de Nord) Carboplatin 10 mg/ml concentrate for solution for infusion Cipru Carboplatin Accord 10 mg / ml concentrate for solution for infusion Croația Karboplatin Accord 10 mg / ml koncentrat za otopinu za infuziju România Carboplatină Accord 10 mg / ml concentrat pentru soluție perfuzabilă Slovenia Karboplatin Accord 10 mg/ml koncentrat za raztopino za infundiranje Acest prospect a fost aprobat în aprilie 2023. 8 Următoarele informaţii sunt destinate numai profesioniştilor din domeniul sănătăţii: Instrucţiuni pentru utilizare – Citotoxic Doza recomandată de carboplatină la pacienții adulți netratați anterior, cu funcție renală normală, adică clearance-ul creatininei > 60 ml/min, este de 400 mg/m² ca o singură doză IV de scurtă durată administrată printr-o perfuzie de 15 până la 60 de minute. Alternativ, formula Calvert prezentată mai jos poate fi utilizată pentru a determina doza: Doza (mg) = ASC țintă (mg/ml x min) x [RFG ml/min + 25]. Doza (mg) = ASC țintă (mg/ml x min) x [RFG ml/min + 25]. ASC dorit Chimioterapie planificată Statusul tratamentului pacienților 5-7 mg/ml .min Carboplatină agent unic Netratat anterior 4-6 mg/ml .min Carboplatină agent unic Tratat anterior 4-6 mg/ml .min Carboplatină plus ciclofosfamidă Netratat anterior Notă: Cu formula Calvert, doza totală de carboplatină se calculează în mg, nu în mg/m². Tratamentul nu trebuie repetat decât după patru săptămâni de la tratamentul anterior cu Carboplatină și/sau până când numărul neutrofilelor este de cel puțin 2 000 celule/mm³ și numărul trombocitelor este de cel puțin 100 000 celule/mm³. Reducerea dozei inițiale cu 20-25% este recomandată pentru acei pacienți care prezintă factori de risc, cum ar fi tratamentul mielosupresor anterior și starea de performanță scăzută (ECOG-Zubrod 2-4 sau Karnofsky sub 80). Determinarea nadirului hematologic prin hemograme săptămânale în timpul ciclurilor inițiale de tratament cu Carboplatină Accord este recomandată pentru ajustarea ulterioară a dozei. Funcția renală afectată: La pacienții cu funcțiea renală afectată, doza de carboplatină trebuie redusă (consultați formula Calvert) și trebuie monitorizate nadirele hematologice și funcția renală. Pacienții cu valori ale clearance-ului creatininei mai mici de 60 ml/min prezintă un risc mai mare de a dezvolta mielosupresie. Frecvența leucopeniei, neutropeniei sau trombocitopeniei severe a fost menținută la aproximativ 25% cu următoarele recomandări de dozare: Terapie combinată: Utilizarea optimă a Carboplatină Accord în asociere cu alți agenți mielosupresori necesită ajustări ale dozei în funcție de regimul și programul care urmează a fi adoptat. Paciențicopii și adolescenți : Siguranța și eficacitatea carboplatinei la copii nu au fost încă stabilite. Nu există date disponibile. întrucât nu există o experiență suficientă privind utilizarea carboplatinei la copii; nu pot fi oferite recomandări specifice privind dozajul. Pacienți vârstnici: În cazul pacienților cu vârsta de peste 65 de ani, doza de carboplatină trebuieajustată în funcție de starea generală de sănătate a acestora în timpul primului ciclu de tratament și a ciclurilor ulterioare. Diluare și reconstituire: Medicamentul trebuie diluat înainte de perfuzie, cu soluție de dextroză 5 % sau soluție de clorură de sodiu 0,9 %, până la concentrații de până la 0,5 mg/ml. Mod de administrare: Carboplatină Accord trebuie utilizat numai pe cale intravenoasă. 9 Incompatibilități Carboplatina poate interacționa cu aluminiul pentru a forma un precipitat negru. Acele, seringile, cateterele sau seturile intravenoase care conțin părți din aluminiu care pot intra în contact cu carboplatina nu trebuie utilizate pentru prepararea sau administrarea medicamentului. Precipitarea poate duce la o reducere a activității antineoplazice. Perioada de valabilitate și păstrarea Carboplatină Accord este destinat unei singure utilizări. Înainte de deschidere A se păstra la temperaturi sub 25°C. A nu se păstra la frigider sau congela. Păstrați flaconul în ambalajul de carton pentru a-l proteja de lumină. După diluare În timpul utilizării: Stabilitatea chimică și fizică în timpul utilizării a fost demonstrată timp de 24 de ore la temperatura camerei și 30 de ore la 2-8°C. Din punct de vedere microbiologic, medicamentul trebuie utilizat imediat. Dacă nu este utilizat imediat, perioada şi condiţiile de păstrare înaintea utilizării sunt responsabilitatea utilizatorului şi, în mod normal, nu trebuie să depăşească 24 ore, la 2˚C-8˚C, cu excepţia cazului în care diluarea a fost realizată în condiţii de asepsie, controlate şi validate. INSTRUCȚIUNI PENTRU UTILIZARE/MANIPULARE, GHID DE PREPARARE ȘI ELIMINARE PENTRU UTILIZAREA CARBOPLATINEI Manipularea carboplatinei: Ca și în cazul altor agenți antineoplazici, carboplatina trebuie preparată și manipulată cu precauție. La manipularea carboplatinei trebuie luate următoarele măsuri de protecție Personalul trebuie să fie instruit în tehnici adecvate de reconstituire și manipulare 1. Carboplatina trebuie pregătită pentru administrare numai de către personalul instruit în utilizarea în siguranţă, a agenților chimioterapeutici. Personalul care manipulează Carboplatină Accord trebuie să poarte îmbrăcăminte de protecție: ochelari de protecție, halate și mănuși și măști de unică folosință. 2. Trebuie delimitată o zonă destinată pregătirii seringilor (de preferință sub un sistem de flux laminar), cu suprafața de lucru protejată cu hârtie absorbantă de unică folosință, cu suport de plastic 3. Toate articolele utilizate pentru reconstituire, administrare sau curățare (inclusiv mănușile) trebuie plasate în saci de deșeuri cu risc ridicat, pentru incinerare la temperaturi ridicate.Trebuie purtate mănuşi, mască pentru faţă şi îmbrăcăminte de protecţie adecvate. 4. Deversările sau scurgerile trebuie tratate cu soluție diluată de hipoclorit de sodiu (1% clor disponibil), de preferință prin înmuiere și apoi cu apă. Toate materialele contaminate și materialele de curățare trebuie plasate în saci de eliminare a deșeurilor cu risc ridicat, pentru incinerare. Contactul accidental cu pielea sau cu ochii trebuie tratat imediat prin spălare abundentă cu apă, sau cu apă și săpun, sau cu soluție de bicarbonat de sodiu. Cu toate acestea, nu ștergeți pielea folosind o perie de frecat. Trebuie solicitată asistență medicală. Întotdeauna spălați-vă pe mâini după ce vă scoateți mănușile. Prepararea soluției de perfuzie Medicamentul trebuie diluat înainte de utilizare. Acesta poate fi diluat cu dextroză sau clorură de sodiu, la concentrații de până la 0,5 mg/ml (500 micrograme/ml). Eliminare Medicamentele nu trebuie eliminate prin intermediul apelor reziduale sau al deșeurilor menajere. Toate materialele utilizate pentru preparare, administrare sau care intră în contact cu carboplatina trebuie supuse eliminării în conformitate cu instrucțiunile locale pentru manipularea compușilor citotoxici."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect 1. Ce este Cinacalcet Accord şi pentru ce se utilizează 2. Ce trebuie să ştiţi înainte să luaţi Cinacalcet Accord 3. Cum să luați Cinacalcet Accord 4. Reacții adverse posibile 5. Cum se păstrează Cinacalcet Accord 6. Conţinutul ambalajului şi alte informaţii 1. Ce este Cinacalcet Accord și pentru ce se utilizează Cinacalcet Accord acţionează prin controlarea valorilor hormonului paratiroidian (PTH), calciului şi fosforului în organism. Este utilizat pentru tratarea problemelor la nivelul glandelor paratiroide. Glandele paratiroide sunt patru glande mici situate la nivelul gâtului, lângă glanda tiroidă și produc hormonul paratiroidian (PTH). Cinacalcet Accord se utilizează la adulți:  pentru tratarea hiperparatiroidismului secundar la pacienţii adulți cu boală renală gravă ce au nevoie de dializă pentru eliminarea toxinelor din sânge.  pentru scăderea valorilor mari ale calciului din sânge (hipercalcemie) la pacienţii adulți cu cancer paratiroidian.  pentru scăderea valorilor mari ale calciului din sânge (hipercalcemie) la pacienţii adulți cu hiperparatiroidism primar, când extirparea glandelor paratiroide nu este posibilă. Cinacalcet Accord se utilizează la copii cu vârsta de 3 ani până la mai puțin de 18 ani: 2  pentru tratarea hiperparatiroidismului secundar la pacienții cu boală renală gravă care au nevoie de dializă pentru a elimina deșeurile din sânge, a căror boală nu este controlată cu alte tratamente. În hiperparatiroidismul primar şi secundar este produs prea mult PTH de către glandele paratiroide. „Primar” înseamnă că hiperparatiroidismul nu este cauzat de nicio altă boală şi „secundar” înseamnă că hiperparatiroidismul este cauzat de o altă boală: de exemplu, boala renală. Atât hiperparatiroidismul primar, cât şi cel secundar pot cauza o pierdere a calciului din oase, care poate duce la dureri osoase şi fracturi, probleme la nivelul vaselor de sânge sau ale vaselor inimii, pietre la rinichi, boală psihică şi comă. 2. Ce trebuie să ştiţi înainte să luaţi Cinacalcet Accord Nu luaţi Cinacalcet Accord:  dacă sunteți alergic la cinacalcet sau la oricare dintre celelalte componente ale acestui medicament (enumerate la pct. 6).  dacă aveţi valori scăzute ale calciului în sânge. Medicul dumneavoastră vă va monitoriza concentrațiile de calciu din sânge. Atenţionări şi precauţii Adresaţi-vă medicului dumneavoastră, farmacistului sau asistentei medicale înainte să luați Cinacalcet Accord. Înainte de a începe să luaţi Cinacalcet Accord, spuneţi medicului dumneavoastră dacă aveţi sau aţi avut vreodată:  convulsii (crize convulsive sau episoade convulsive). Riscul de a avea convulsii este mai mare dacă aţi mai avut şi înainte.  probleme ale ficatului;  insuficienţă cardiacă. Cinacalcet Accord reduce valorile calciului din sânge. Evenimente care pun viaţa în pericol şi decese asociate cantităţilor mici de calciu (hipocalcemie) au fost raportate la adulți și copii trataţi cu cinacalcet. Vă rugăm să spuneți medicului dumneavoastră dacă prezentați oricare dintre următoarele simptome care pot fi semne ale valorii scăzute a calciului din sânge: spasme, contracții sau crampe musculare sau amorțeală sau furnicături la nivelul degetelor, degetelor de la picioare sau în jurul gurii sau convulsii, confuzie sau pierderea conştienţei în timp ce sunteţi tratat cu Cinacalcet Accord. Cantităţile mici de calciu din sânge pot influenţa bătăile inimii. Adresaţi-vă medicului dumneavoastră dacă, în timp ce luaţi Cinacalcet Accord, simţiţi bătăi neobişnuit de rapide sau bătăi neobişnuite ale inimii, dacă aveţi probleme cu ritmul bătăilor inimii sau dacă luaţi alte medicamente cunoscute că modifică ritmul bătăilor inimii. Pentru informaţii suplimentare, vezi pct. 4. Pe durata tratamentului cu Cinacalcet Accord, spuneţi medicului dumneavoastră: 3  dacă începeţi să fumaţi sau renunţaţi la fumat, deoarece acest lucru poate afecta modul de acţiune al Cinacalcet Accord. Copii şi adolescenţi Copiii şi adolescenţii cu vârsta sub 18 ani cu cancer paratiroidian sau hiperparatiroidism primar nu trebuie să ia Cinacalcet Accord. Dacă sunteți tratat pentru hiperparatiroidism secundar, medicul dumneavoastră trebuie să vă monitorizeze concentrațiile de calciu din sânge înainte de a începe tratamentul cu Cinacalcet Accord și în timpul tratamentului cu Cinacalcet Accord. Trebuie să informați medicul dumneavoastră dacă prezentați oricare dintre semneleunei valori scăzutevalorile de calciu descrise mai sus. Este important să luați doza de Cinacalcet Accord conform recomandărilor medicului dumneavoastră. Cinacalcet Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente în special etelcalcetidă sau orice alte medicamente care scad valoarea calciului din sânge. Nu trebuie să utilizaţi Cinacalcet Accord împreună cu etelcalcetidă. Spuneţi medicului dumneavoastră dacă luaţi oricare dintre următoarele medicamente: Următoarele medicamente pot influența modul în care funcționează Cinacalcet Accord:  medicamente utilizate pentru tratamentul infecțiilor pielii și infecțiilor fungice (ketoconazol, itraconazol și voriconazol);  medicamente utilizate pentru tratamentul infecțiilor bacteriene (telitromicină, rifampicină și ciprofloxacină);  un medicament utilizat pentru tratamentul infecției cu HIV și SIDA (ritonavir);  un medicament utilizat pentru tratamentul depresiei (fluvoxamină). Cinacalcet Accord poate influența modul de acţiune al următoarelor medicamente:  medicamente utilizate pentru tratamentul depresiei (amitriptilină, desipramină, nortriptilină și clomipramină);  un medicament folosit pentru a calma tusea (dextrometorfan);  medicamente utilizate pentru tratamentul modificărilor ritmului bătăilor inimii (flecainidă și propafenonă);  un medicament utilizat pentru tratamentul tensiunii arteriale mari (metoprolol). Cinacalcet Accord împreună cu alimente şi băuturi Cinacalcet Accord trebuie luat împreună cu alimente sau imediat după masă. Sarcina, alăptarea şi fertilitatea Dacă sunteţi gravidă sau alăptaţi, credeţi că sunteţi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. 4 Utilizarea Cinacalcet Accord nu a fost studiată la femei gravide. În cazul în care rămâneţi gravidă, medicul dumneavoastră poate decide modificarea tratamentului, deoarece Cinacalcet Accord poate afecta fătul. Nu se cunoaşte dacă Cinacalcet Accord se excretă în laptele uman. Medicul va discuta cu dumneavoastră dacă trebuie să întrerupeţi fie alăptarea, fie tratamentul cu Cinacalcet Accord. Conducerea vehiculelor şi folosirea utilajelor S-au raportat ameţeală şi convulsii la pacienţii care iau Cinacalcet Accord. Dacă se întâmplă să experimentaţi aceste reacţii adverse, nu conduceţi vehicule sau nu folosiţi utilaje. Cinacalcet Accord conține lactoză Dacă medicul dumneavoastră v-a atenţionat ca aveţi intoleranţă la unele categorii de glucide, vă rugăm să-l întrebaţi înainte de a lua acest medicament. 3. Cum să luați Cinacalcet Accord Luaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Medicul dumneavoastră vă va spune ce cantitate de cinacalcet trebuie să luaţi. Cinacalcet Accord trebuie administrat pe cale orală, împreună cu alimente sau imediat după masă. Comprimatele filmate trebuie înghiţite întregi fără a fi mestecate, sfărâmate sau divizate. Cinacalcet este de asemenea disponibil sub formă de granule în capsule care se deschid la utilizare. Copiii care necesită doze mai mici de 30 mg sau care nu pot înghiți comprimate trebuie să primească cinacalcet granule. În timpul tratamentului, medicul dumneavoastră vă va preleva probe de sânge pentru a vă monitoriza evoluţia şi, dacă va fi necesar, vă va ajusta dozele. Dacă sunteţi tratat pentru hiperparatiroidism secundar Doza uzuală de Cinacalcet Accord cu care se începe tratamentul la adulți este de 30 mg (un comprimat filmat) o dată pe zi. Doza inițială uzuală de Cinacalcet Accord la copii cu vârsta de 3 până la mai puțin de 18 ani nu depășește 0,20 mg/kg de greutate corporală zilnic. Dacă sunteţi tratat pentru cancer paratiroidian sau hiperparatiroidism primar Doza uzuală de Cinacalcet Accord cu care se începe tratamentul este de 30 mg (un comprimat filmat) de două ori pe zi. Dacă luaţi mai mult Cinacalcet Accord decât trebuie Dacă luaţi mai mult Cinacalcet Accord decât recomandat, trebuie să-l informaţi imediat pe medicul dumneavoastră. Semnele posibile ale supradozajului includ amorţeli sau furnicături în jurul gurii, dureri sau crampe musculare şi convulsii. Dacă uitaţi să luaţi Cinacalcet Accord Nu luaţi o doză dublă pentru a compensa doza uitată. 5 Dacă aţi uitat să luaţi o doză de Cinacalcet Accord, trebuie să luaţi celelalte doze conform schemei stabilite. Dacă aveţi orice întrebări suplimentare cu privire la acest medicament, adresaţi-vă medicului dumneavoastră, farmacistului sau asistentei medicale. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Vă rugăm să spuneți imediat medicului dumneavoastră:  Dacă începeţi să aveţi amorţeli sau furnicături în jurul gurii, dureri sau crampe musculare şi convulsii. Acestea pot fi semne că valorile calciului sunt foarte mici (hipocalcemie).  Dacă apare umflarea feței, a buzelor, a gurii, a limbii sau a gâtului, care poate provoca dificultăți la înghițire sau respirație (angioedem). Foarte frecvente: pot afecta mai mult de 1 din 10 persoane Greață și vărsături; în general, aceste reacții adverse sunt ușoare și nu durează mult timp. Frecvente: pot afecta până la 1 din 10 persoane • ameţeală • senzație de amorțeală sau furnicături (paraestezie) • pierdere a poftei de mâncare (anorexie) sau scădere a poftei de mâncare • dureri musculare (mialgie) • slăbiciune (astenie) • erupție trecătoare pe piele • valori mici ale testosteronului • cantităţi mari de potasiu în sânge (hiperpotasemie) • reacţii alergice (hipersensibilitate) • dureri de cap • convulsii (crize consulsive sau episoade convulsive) • tensiune arterială mică (hipotensiune arterială) • infecţii ale tractului respirator superior • dificultăţi la respirație (dispnee) • tuse • indigestie (dispepsie) • diaree • durere abdominală, durere în partea superioară a abdomenului • constipație • spasme musculare • valori mici ale calciului din sânge (hipocalcemie) • dureri de spate. Frecvență necunoscută: frecvenţa nu poate fi estimată din datele disponibile • Erupţie (urticarie) 6 • Umflături ale feţei, buzelor, gurii, limbii sau gâtului, care pot determina dificultăţi la înghiţire sau respiraţie (angioedem) • Bătăi neobişnuit de rapide ale inimii sau bătăi neobişnuite ale inimii care sunt asociate cu cantităţi mici de calciu în sânge (prelungire a intervalului QT şi aritmie ventriculară, secundare hipocalcemiei). După administrarea de Cinacalcet Accord un număr foarte mic de pacienţi cu insuficienţă cardiacă au prezentat o înrăutăţire a bolii şi/sau tensiune arterială mică (hipotensiune arterială). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România: Str. Aviator Sănătescu nr. 48, sector 1 București 011478- RO e-mail: adr@anm.ro. Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Cinacalcet Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe blister după ‘EXP’. Data de expirare se referă la ultima zi a lunii respective. Acest medicament nu necesită condiţii speciale de păstrare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Cinacalcet Accord - Substanța activă este cinacalcet. Fiecare comprimat filmat conţine cinacalcet 30 mg (sub formă de clorhidrat). - Celelalte componente sunt lactoză monohidrat, celuloză microcristalină, amidon de porumb pregelatinizat, crospovidonă tip A, stearat de magneziu și talc. - Invelișul comprimatului conține hipromeloză, dioxid de titan (E171), lactoză monohidrat, triacetină, oxid galben de fer (E172) și lac indigo carmin (E132). Cum arată Cinacalcet Accord şi conţinutul ambalajului Cinacalcet Accord se prezintă sub formă de comprimate filmate de culoare verde deschis. Au formă ovală și sunt marcate cu “C” pe o față și cu “30” pe cealaltă față. 7 Cinacalcet Accord este disponibil în blistere cu comprimate filmate de 30 mg. Fiecare cutie cu blistere poate conține 14, 28 sau 84 comprimate filmate. Este posibil ca nu toate mărimile de ambalaj să fie comercializate"
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Cisplatină Accord şi pentru ce se utilizează 2. Ce trebuie să ştiţi înainte să utilizaţi Cisplatină Accord 3. Cum să utilizaţi Cisplatină Accord 4. Reacţii adverse posibile 5. Cum se păstrează Cisplatină Accord 6. Conţinutul ambalajului şi alte informaţii 1. Ce este Cisplatină Accord şi pentru ce se utilizează Cisplatina aparţine unui grup de medicamente cunoscute sub numele de citostatice, care sunt utilizate în tratamentul cancerului. Cisplatina poate fi utilizată singură, dar cel mai frecvent, cisplatina este utilizată în asociere cu alte citostatice. Pentru ce se utilizează? Cisplatina poate distruge celulele din organismul dumneavoastră care pot determina anumite tipuri de cancer (tumori testiculare, tumori ovariene, tumori ale vezicii urinare, tumori epiteliale la nivelul capului şi gâtului, cancer pulmonar şi cancer de col uterin în asociere cu radioterapie). 2. Ce trebuie să ştiţi înainte să utilizaţi Cisplatină Accord Nu utilizați Cisplatină Accord • dacă sunteţi alergic la cisplatină sau la oricare dintre celelalte componente ale acestui medicament (enumerate la pct. 6) • dacă ați avut hipersensibilitate la medicamente similare împotriva cancerului în trecut • dacă aveţi boală renală severă • dacă aveţi dificultăți de auz • dacă aveți un număr foarte scăzut de celule sanguine (afecțiune denumită „mielosupresie”), (medicul dumneavoastră va verifica acest lucru printr-o analiză de sânge) • dacă suferiți de deshidratare • dacă este necesar să vi se administreze un vaccin împotriva febrei galbene • dacă alăptați. 2 Atenţionări şi precauţii Adresați-vă medicului, farmacistului sau asistentei dumneavoastră înainte să utilizați Cisplatină concentrat steril: • dacă prezentați orice simptome de leziuni ale nervilor (neuropatie periferică), precum furnicături și înțepături, amorțeală sau simț tactil scăzut • dacă ați urmat tratament cu radiații în zona capului. Cisplatină concentrat steril împreună cu alte medicamente Spuneți medicului dumneavoastră sau farmacistului dacă luați/utilizați, ați luat/ați utilizat recent sau s-ar putea să luați/să utilizați orice alte medicamente, de exemplu: • unele antibiotice, precum cefalosporine, aminoglicozide și amfotericină B, și unele substanțe utilizate în imagistica medicală pot agrava reacțiile adverse la cisplatină, în special, problemele renale • unele diuretice, numite diuretice de ansă, antibioticele numite aminoglicozide și un medicament împotriva cancerului denumit ifosfamidă pot agrava pierderea auzului, care este o reacție adversă la cisplatină • bleomicina (medicament împotriva cancerului), metotrexatul (utilizat pentru tratarea cancerului sau artritei) și paclitaxelul (medicament împotriva cancerului) pot cauza mai multe reacții adverse dacă se utilizează împreună cu cisplatina • eficacitatea anticoagulantelor orale poate fi afectată. Medicul dumneavoastră va monitoriza acest lucru prin analize medicale. • utilizarea anumitor antihistaminice poate ascunde simptomele modificărilor de echilibru electrolitic (precum amețeală sau tinitus) • eficacitatea medicamentelor utilizate pentru tratamentul convulsiilor (de exemplu, fenitoină) poate fi redusă, așadar, poate fi necesară verificarea concentrațiilor acestor medicamente din sânge. • cisplatina poate agrava reacțiile adverse asociate cu medicamentul împotriva cancerului ifosfamidă. Sarcina, alăptarea și fertilitatea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresațivă medicului sau farmacistului pentru sfaturi înainte să luați acest medicament. Din cauza riscului posibil de dezvoltare a malformațiilor congenitale, pacienții și pacientele trebuie să utilizeze metode contraceptive atât în timpul tratamentului cu cisplatină, cât și timp de cel puțin șase luni după încheierea tratamentului. Tratamentul cu cisplatină ar putea cauza sterilitate permanentă la bărbați. Bărbaților care doresc să conceapă un copil pe viitor li se recomandă să discute despre posibilitatea crioconservării (congelării) spermei lor înainte de tratament. Discutați cu medicul dumneavoastră dacă aveți orice motive de îngrijorare. Conducerea vehiculelor și folosirea utilajelor Nu conduceți vehicule și nu utilizați utilaje dacă prezentați orice reacție adversă care ar putea diminua capacitatea dumneavoastră de a face aceste lucruri. Cisplatină injecție conține sodiu. Fiecare ml din acest medicament conține sodiu 3,5 mg (componenta principală a sării de bucătărie/sării de masă). Aceasta este o cantitate echivalentă cu 38,3% din aportul alimentar zilnic maxim de sodiu recomandat pentru un adult. 3. Cum să utilizaţi Cisplatină injecție Doze şi mod de administrare Cisplatină Accord trebuie administrat numai de un specialist în tratamentul cancerului. Concentratul se diluează cu o soluţie de clorură de sodiu. Cisplatină Accord se administrează numai prin injectare într-o venă (perfuzie intravenoasă). 3 Echipamentul de asigurare a suportului trebuie să fie disponibil pentru a controla reacţiile anafilactice. Cisplatină Accord nu trebuie să vină în contact cu materiale care conţin aluminiu. Doza recomandată de Cisplatină Accord depinde de starea de sănătate, efectele anticipate ale tratamentului şi de utilizarea cisplatinei singură (în monoterapie) sau în asociere cu alte medicamente (chimioterapie asociată). Cisplatin (în monoterapie): Sunt recomandate următoarele doze: • O doză unică de 50 până la 120 mg/m2 , o dată la 3-4 săptămâni • 15-20 mg/m2 pe zi timp de 5 zile, o dată la 3-4 săptămâni Cisplatin (în asociere): • 20 mg/m2 sau mai mult, o dată la 3-4 săptămâni Pentru cancerul de col uterin, cisplatina este utilizată în asociere cu radioterapia Doza uzuală este de 40 mg/m2 săptămânal timp de 6 săptămâni. Pentru a evita sau a reduce problemele renale, se recomandă să consumaţi cantităţi mari de apă timp de 24 de ore după tratamentul cu Cisplatină Accord. Cisplatina nu trebuie administrată cu frecvenţă mai mare de o dată la 3-4 săptămâni. Dacă luați mai mult Cisplatină decât trebuie Medicul dumneavoastră se va asigura că vi se administrează doza corectă pentru afecţiunea pe care o aveți. În caz de supradozaj, reacţiile adverse pot fi exacerbate. Medicul dumneavoastră vă poate da tratament simptomatic pentru aceste reacţii adverse. Dacă credeţi că vi s-a administrat mai mult decât trebuie din Cisplatină Accord, adresaţi-vă imediat medicului dumneavoastră. Utilizați întotdeauna acest medicament exact așa cum v-a spus medicul. Discutați cu medicul dumneavoastră sau cu farmacistul dacă nu sunteți sigur(ă). 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Dacă prezentați vreuna dintre reacțiile următoare, informați-vă medicul imediat: • reacție alergică severă – este posibil să prezentați erupție cutanată bruscă însoțită de mâncărime (urticarie), umflarea mâinilor, picioarelor, gleznelor, feței, buzelor, gurii sau gâtului (ceea ce poate cauza dificultate de înghițire sau de respirație) și puteți simți că urmează să leșinați. • dureri toracice grave care pot iradia către maxilar sau braț și care pot fi însoțite de transpirație, dispnee și greață (atac de cord) • durere sau edem la locul injectării în timpul administrării injecției (poate fi cauzată de injecția care nu ajunge în venă în mod corespunzător, ceea ce poate duce la producerea unor leziuni grave ale țesuturilor din jurul locului injectării) • accident vascular cerebral • disfuncție cerebrală (confuzie, vorbire neclară, uneori orbire, pierderea memoriei și paralizie) Acestea sunt reacții adverse grave. Este posibil să aveți nevoie de îngrijiri medicale de urgență. Foarte frecvente: pot afecta mai mult de 1 persoană din 10: • diminuarea funcției măduvei osoase (care poate afecta producția de celule sanguine) • reducerea numărului de celule albe din sânge, care favorizează apariţia infecţiilor (leucopenie) • reducerea numărului de trombocite din sânge, care creşte riscul de vânătăi şi sângerări (trombocitopenie) 4 • reducerea numărului de celule roşii din sânge, care poate determina slăbiciune şi paloare a pielii (anemie). • reducerea nivelului de sodiu din sânge • temperatură crescută Frecvente: pot afecta până la 1 persoană din 10: • dureri severe sau umflarea unuia sau ambelor picioare, dureri toracice sau dificultăți de respirație (care pot indica cheaguri de sânge dăunătoare într-o venă) • bătăi cardiace rapide, neregulate sau lente • septicemie (infecție a sângelui) Mai puțin frecvente: pot afecta până la 1 persoană din 100: • reacție alergică severă (vezi mai sus) • afectarea urechii (ototoxicitate) • reducerea nivelului de magneziu din sânge • producție anormală de spermă Rare: pot afecta până la 1 persoană din 1 000: • risc crescut de leucemie acută • convulsii (crize) • stare de leșin, dureri de cap, confuzie și pierderea vederii • pierderea anumitor tipuri de funcții cerebrale, inclusiv disfuncții cerebrale caracterizate prin spasme și reducerea stării de conştienţă • atac de cord • inflamație a mucoaselor de la nivelul gurii (stomatită) • neuropatie periferică a nervilor senzoriali, caracterizată prin senzație de gâdilături, mâncărime sau furnicături fără cauză și uneori însoțită de pierderea gustului, a simțului tactil, a vederii, dureri acute bruște apărute la nivelul gâtului, mergând de-a lungul spatelui până la picioare la aplecarea înainte. Foarte rare: pot afecta până al 1 persoană din 10 000: • stop cardiac Cu frecvență necunoscută: frecvența nu poate fi estimată din datele disponibile: • semne de infecție, precum febră sau dureri în gât • anemie hemolitică • producție insuficientă a hormonului vasopresină (ADH) care poate cauza un nivel scăzut de sodiu în sânge și retenție de apă • valori crescute ale amilazelor (enzime) în sânge • deshidratare • niveluri scăzute de calciu, fosfat, potasiu în sânge • nivel crescut de acid uric în sânge • crampe musculare • afecțiune a coloanei vertebrale care poate cauza o senzație de șocuri electrice în membre • pierderea simțului gustativ • probleme de vedere (vedere încețoșată, percepția unor culori ciudate, pierderea vederii sau dureri oculare) • țiuit în urechi sau surditate • probleme cardiace • mâini și picioare neobișnuit de reci sau albe • furnicături, amorțeală sau tremor la nivelul mâinilor, picioarelor, brațelor sau gambelor • dureri de cap persistente • senzaţie sau stare de rău • pierderea apetitului alimentar, anorexie • sughiț • diaree 5 • valori crescute ale enzimelor hepatice, valori crescute ale bilirubinei • dificultăți de respirație • probleme cu rinichii sau urina • căderea părului • erupție cutanată • oboseală/slăbiciune extremă • edem sau durere la locul unde a fost administrată injecția • crampe sau spasme • senzație de arsură sau de înțepături • vânătăi sau sângerări neașteptate • sindrom hemolitic uremic care poate cauza modificări ale rinichilor și sângelui. Cisplatina poate cauza probleme la nivelul sângelui, ficatului și rinichilor. Medicul dumneavoastră vă va recolta probe de sânge pentru a verifica existența acestor probleme. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Cisplatină Accord A nu se lăsa la vederea şi îndemâna copiilor. Păstraţi flaconul în cutia de carton (pentru a evita expunerea Cisplatină Accord la lumină). Concentrat pentru soluţie perfuzabilă 1 mg/ml A se păstra în ambalajul original, pentru a fi protejat de lumină. A nu se păstra la frigider sau congela. Dacă s-au format cristale sau particule ca urmare a expunerii la temperaturi scăzute, dizolvați din nou păstrând flacoanele la temperatura camerei până când obțineți o soluție limpede. Produsul trebuie aruncat, dacă soluția nu devine limpede după agitarea energică. Nu utilizaţi acest medicament după data de expirare care este înscrisă pe cutie şi pe flacon (EXP). Data de expirare se referă la ultima zi a lunii respective. Nu utilizaţi acest medicament dacă observaţi semne de deteriorare. Toate materialele utilizate pentru preparare şi administrare, sau care au venit în contact cu cisplatina, trebuie eliminate conform reglementărilor locale pentru agenţi citotoxici. Dacă soluţia din flacon este tulbure sau are depuneri care nu se dizolvă, flaconul trebuie aruncat. 6. Conţinutul ambalajului şi alte informaţii Ce conţine Cisplatină Accord Substanţa activă este cisplatina. Un ml soluţie conţine cisplatină 1 mg. 6 Prezentare 10 ml 25 ml 50 ml 100 ml Conţinut în cisplatină 10 mg 25 mg 50 mg 100 mg Celelalte componente sunt apă pentru soluţii injectabile, clorură de sodiu, acid clorhidric 37% (pentru ajustarea pH-ului) şi/sau hidroxid de sodiu 0,1N(pentru ajustarea pH-ului) Cum arată Cisplatină Accord şi conţinutul ambalajului Cisplatină Accord, concentrat pentru soluţie perfuzabilă este o soluţie limpede, de culoare galben pal în flacoane din sticlă brună, lipsită de particule vizibile. Cutie cu un flacon a 10 ml, fiecare flacon conţinând cisplatină 10 mg. Cutie cu un flacon a 25 ml, fiecare flacon conţinând cisplatină 25 mg. Cutie cu un flacon a 50 ml, fiecare flacon conţinând cisplatină 50 mg. Cutie cu un flacon a 100 ml, fiecare flacon conţinând cisplatină 100 mg. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricanții Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricanții Accord Healthcare Limited Sage House, 319, Pinner Road, North Harrow, Middlesex, HA1 4HF Marea Britanie Accord Healthcare Polska Sp.z o.o., ul. Lutomierska 50, 95-200 Pabianice, Polonia Accord Healthcare B.V., Winthontlaan 200, 3526 KV Utrecht, Olanda Acest medicament este autorizat în Statele Membre ale Spaţiului Economic European sub următoarele denumiri comerciale: Numele statelor Numele medicamentului Austria Cisplatin Accord 1 mg/ml Konzentrat zur Herstellung einer Infusionslösung Belgia Cisplatin Accord Healthcare 1 mg/ml Solution à Diluer pour Perfusion / concentraat voor oplossing voor infusie / Konzentrat zur Herstellung einer Infusionslösung Bulgaria Cisplatin Accord 1 mg/ml Concentrate for Solution for Infusion Danemarca Cisplatin Accord Estonia Cisplatin Accord 1 mg/ml Finlanda Cisplatin Accord 1 mg/ml Infuusiokonsentraatti, Liuosta Varten Germania Cisplatin Accord 1 mg/ml Konzentrat zur Herstellung einer Infusionslösung Ungaria Cisplatin Accord 1 mg/ml Concentrate for Solution for Infusion Irlanda Cisplatin 1 mg/ml Concentrate for Solution for Infusion Italia Cisplatin Accord Healthcare 1 mg/ml Concentrato per soluzione per infusione Letonia Cisplatin Accord Lituania Cisplatin Accord 1 mg/ml koncentratas infuziniam tirpalui Olanda Cisplatin Accord 1 mg/ml Concentraat voor Oplossing voor Infusie Norvegia Cisplatin Accord 1 mg/ml Konsentrat til infusjonsvæke 7 Polonia Cisplatinum Accord Portugalia Cisplatin Accord România Cisplatină Accord 1 mg/ml concentrat pentru soluţie perfuzabilă Slovenia Cisplatin Accord 1 mg/ml koncentrat za raztopino za infundiranje Spania Cisplatino Accord 1 mg/ml concentrado para solución para perfusión Suedia Cisplatin Accord 1 mg/ml Koncentrat till Infusionsvätska, Lösning Marea Britanie Cisplatin 1 mg/ml Concentrate for Solution for Infusion Acest prospect a fost revizuit în Iunie 2022. Următoarele informaţii sunt destinate numai medicilor şi profesioniştilor din domeniul sănătăţii: Prepararea şi manipularea medicamentului Similar tuturor medicamentelor antineoplazice, manipularea cisplatinei trebuie făcută cu atenţie. Diluarea trebuie să se facă de personal instruit, în condiţii aseptice, într-o zonă de preparare rezervată acestui scop. Trebuie purtate mănuşi de protecţie pentru această operaţiune. Trebuie luate măsuri de precauţie pentru a evita contactul cu tegumentele şi mucoasele. Dacă se produce totuşi contactul cu tegumentele, zona trebuie spălată imediat cu apă şi săpun. În cazul contactului cu tegumentele, au fost observate furnicături, arsuri şi înroşire. În cazul contactului cu mucoasele, acestea trebuie clătite cu apă din abundenţă. După inhalare au fost raportate dispnee, dureri toracice, iritaţii ale gâtului şi greaţă. Femeile gravide trebuie să evite contactul cu medicamentele citostatice. Cisplatina nu trebuie utilizată în timpul sarcinii, cu excepţia cazului în care medicul consideră că riscul pentru pacientă este justificat clinic. Materiile fecale şi vărsăturile trebuie eliminate cu atenţie. Dacă soluţia este neclară sau se observă un precipitat insolvabil, flaconul trebuie aruncat. Un flacon deteriorat trebuie privit şi tratat cu aceleaşi precauţii ca şi materialele reziduale contaminate. Reziduurile contaminate trebuie păstrate în containere pentru deşeuri pe care este clar menţionat acest lucru. Vezi pct. “Materiale reziduale”. Prepararea pentru administrarea intravenoasă Luaţi din flacon cantitatea necesară de soluţie şi diluaţi cu cel puţin 1 litru din următoarele soluţii: - clorură de sodiu 0,9% - amestec de clorură de sodiu 0,9%/soluţie de glucoză 5% (1:1) (concentraţiile finale rezultate: clorură de sodiu 0,45%, soluţie de glucoză 2,5%) - clorură de sodiu 0,9% şi 1,875% manitol injectabil - clorură de sodiu 0,45%, soluţie de glucoză 2,5% şi 1,875% manitol injectabil Uitaţi-vă întotdeauna la soluţia injectabilă înainte de utilizare. Numai o soluţie limpede, fără particule trebuie administrată. Dacă observați particule sau cristale în interiorul flaconului, păstrați flaconul la temperatura camerei (20- 25 °c) până când obțineți o soluție limpede. Protejați ambalajul nedeschis de lumină. Produsul trebuie aruncat, dacă soluția nu devine limpede după agitarea energică. A NU intra în contact cu materiale injectabile care conţin aluminiu. A NU administra nediluat. 8 În ceea ce priveşte stabilitatea microbiologică, chimică şi fizică a soluţiilor nediluate, vezi mai jos ”Concentrat pentru soluţie perfuzabilă după diluare: După diluare”. Eliminarea Toate materialele care au fost utilizate pentru preparare şi administrare, sau care au fost în contact cu cisplatina în orice fel trebuie eliminate în conformitate cu reglementările locale pentru citotoxice. Resturile de medicamente precum şi toate materialele care au fost utilizate pentru diluare şi administrare trebuie distruse în conformitate cu procedurile standard ale spitalului aplicabile medicamentelor citotoxice şi în conformitate cu reglementările locale privind eliminarea deşeurilor periculoase. Incompatibilităţi A nu intra în contact cu aluminiul. Cisplatina reacţionează cu aluminiul formând un precipitat negru de platină. Toate trusele i.v., acele, cateterele şi seringile care conţin aluminiu trebuie evitate. Cisplatina se descompune în soluţie cu conţinut mic de clorură; concentraţia de clorură trebuie să fie cel puţin echivalentă cu 0,45% clorură de sodiu. În absenţa studiilor privind compatibilitatea, acest medicament nu trebuie amestecat cu alte medicamente. Antioxidanţii (cum este metabisulfatul de sodiu), bicarbonaţii (bicarbonatul de sodiu), sulfaţii, fluorouracilul şi paclitaxelul pot inactiva cisplatina în sistemele de perfuzare. Precauţii speciale pentru păstrare Medicament ambalat pentru comercializare: Concentrat pentru soluţie perfuzabilă 1 mg/ml Soluţia nediluată: Păstraţi flaconul în cutia de carton pentru a fi protejată de lumină. A nu se ţine la frigider sau congela. Dacă soluţia nu este limpede sau prezintă precipitat care nu se dizolvă soluţia nu trebuie folosită. Soluţia diluată: Pentru condiţiile de păstrarea ale medicamentului diluat: vezi mai jos ”Concentrat pentru soluţie perfuzabilă după diluare”. A nu se păstra la frigider sau congela. Concentrat pentru soluţie perfuzabilă după diluare: După diluare Studiile de stabilitate chimice şi fizice după diluare cu soluţiile descrise la pct „Prepararea şi manipularea medicamentului”, indică faptul că după diluare cu soluţiile recomandate, Cisplatină Accord rămâne stabil timp de 24 de ore la temperatura camerei 20-250C. Din punct de vedere microbiologic, soluţia diluată trebuie utilizată imediat. Dacă nu este utilizată imediat, perioada şi condiţiile de păstrare în utilizare anterior administrării medicamentului sunt responsabilitatea utilizatorului şi în mod normal nu trebuie păstrată mai mult de 24 de ore la 2 până la 80C, cu excepţia cazului în care diluarea a avut loc în condiţii aseptice controlate şi validate."
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră. Acestea include orice posibile reacţii adverse nemenţionate în acest prospect. Vezi pct. 4. Ce găsiţi în acest prospect 1. Ce este Clofarabină Accord şi pentru ce se utilizează 2. Ce trebuie să ştiţi înainte să utilizaţi Clofarabină Accord 3. Cum să utilizaţi Clofarabină Accord 4. Reacţii adverse posibile 5. Cum se păstrează Clofarabină Accord 6. Conţinutul ambalajului şi alte informaţii 1. Ce este Clofarabină Accord şi pentru ce se utilizează Clofarabină Accord conţine substanţa activă clofarabină. Clofarabina face parte dintr-o familie de medicamente denumite medicamente anticanceroase. Acţionează prin împiedicarea creşterii celulelor albe sanguine anormale şi prin omorârea lor în cele din urmă. Acţionează cel mai bine împotriva celulelor care se multiplică rapid - cum sunt celulele canceroase. Clofarabină Accord se utilizează pentru tratarea copiilor (cu vârsta ≥ 1 an), adolescenţilor şi adulţilor tineri, cu vârsta până la 21 de ani, cu leucemie limfoblastică acută (LLA), în cazul în care tratamentele anterioare nu au dat rezultate sau au încetat să mai dea rezultate. Leucemia limfoblastică acută este provocată de creşterea anormală a anumitor tipuri de celule albe din sânge. 2. Ce trebuie să ştiţi înainte să utilizaţi Clofarabină Accord Nu utilizaţi Clofarabină Accord: - dacă sunteţi alergic la clofarabină sau la oricare dintre celelalte componente ale acestui medicament (enumerate la pct. 6); - dacă alăptaţi (vă rugăm să citiţi punctul „Sarcina şi alăptarea” de mai jos); - dacă aveţi probleme severe cu rinichii sau ficatul. Spuneţi medicului dacă vă aflaţi în oricare dintre situaţiile de mai sus. Dacă sunteţi părintele unui copil care este tratat cu Clofarabină Accord, spuneţi medicului dacă oricare dintre situaţiile de mai sus este valabilă în cazul copilului dumneavoastră. Atenţionări şi precauţii Spuneţi medicului dumneavoastră dacă vă aflaţi în oricare dintre aceste situaţii. Este posibil ca Clofarabină Accord să nu fie potrivit pentru dumneavoastră: - dacă aţi avut o reacţie severă după ce aţi utilizat anterior acest medicament; 2 - dacă aveţi o boală de rinichi sau aţi avut o asemenea boală; - dacă aveţi o boală de ficat sau aţi avut o asemenea boală; - dacă aveţi o boală de inimă sau aţi avut o asemenea boală. Spuneţi imediat medicului dumneavoastră sau persoanei care vă îngrijeşte dacă aveţi vreunul din simptomele de mai jos, deoarece poate fi necesar să opriţi tratamentul: - dacă faceţi febră sau temperatură mare - deoarece clofarabina reduce numărul de celule sanguine pe care le produce măduva osoasă, puteţi face mai uşor infecţii; - dacă aveţi dificultăţi de respiraţie, respiraţie accelerată sau senzaţie de lipsă de aer; - dacă simţiţi o schimbare a ritmului inimii dumneavoastră; - dacă suferiţi de ameţeală (stare de confuzie) sau leşin - acestea pot fi simptome ale tensiunii arteriale scăzute; - dacă vă simţiţi rău sau aveţi diaree (scaune moi); - dacă urina dumneavoastră este mai închisă la culoare decât de obicei - este important să beţi multă apă, pentru a evita deshidratarea; - dacă vă apar erupţii pe piele cu băşici sau ulceraţii pe mucoasa gurii; - dacă vă pierdeţi pofta de mâncare, aveţi greaţă (senzaţie de rău), vărsături, diaree, urină închisă la culoare şi scaune de culoare deschisă, durere de stomac, icter (îngălbenirea pielii şi a ochilor) sau dacă aveţi o stare generală de rău, acestea pot fi simptome ale unei inflamaţii la nivelul ficatului (hepatită) sau ale unor leziuni la nivelul ficatului (insuficienţă hepatică); - dacă eliminaţi puţină urină sau nu eliminaţi deloc sau dacă aveţi somnolenţă, greaţă, vărsături, senzaţie de lipsă de aer, pierderea poftei de mâncare şi/sau slăbiciune (acestea pot fi semne de insuficienţă renală acută/insuficienţă renală). Dacă sunteţi părintele unui copil care este tratat cu Clofarabină Accord, spuneţi medicului dacă oricare dintre situaţiile de mai sus este valabilă în cazul copilului dumneavoastră. În timpul tratamentului cu Clofarabină Accord, medicul dumneavoastră va efectua, la intervale regulate, teste de sânge şi alte teste pentru a ţine sub observaţie starea sănătăţii dumneavoastră. Modul de acţiune al acestui medicament vă va afecta sângele şi alte organe. Discutaţi cu medicul dumneavoastră despre măsurile de contracepţie. Bărbaţii şi femeile de vârste tinere trebuie să utilizeze măsuri contraceptive eficace în timpul tratamentului şi după încheierea acestuia. Consultaţi punctul „Sarcina şi alăptarea” de mai jos. Clofarabină Accord poate afecta organele de reproducere, atât la bărbaţi, cât şi la femei. Cereţi medicului dumneavoastră să vă explice ce se poate face pentru a vă proteja sau pentru a putea avea o familie. Clofarabină Accord împreună cu alte medicamente Spuneţi medicului dumneavoastră dacă utilizaţi sau aţi utilizat recent: - medicamente pentru boli de inimă; - orice medicament care modifică tensiunea arterială; - medicamente care afectează ficatul sau rinichii; - orice alte medicamente, inclusiv cele eliberate fără prescripţie medicală. Sarcina şi alăptarea Clofarabina nu trebuie utilizată în timpul sarcinii, cu excepţia cazului în care este absolut necesară. Femeile care pot rămâne gravide: trebuie să utilizaţi măsuri contraceptive eficace în timpul tratamentului cu clofarabină. Dacă este utilizată de către femeile gravide, clofarabina poate dăuna copiilor nenăscuţi. Dacă sunteţi gravidă sau rămâneţi gravidă în timpul tratamentului cu clofarabină, solicitaţi imediat sfatul unui medic. Bărbaţii trebuie, de asemenea, să utilizeze măsuri contraceptive eficace atunci când ei sau partenerele lor iau tratament cu clofarabină. Dacă alăptaţi, trebuie să opriţi alăptarea înainte de începerea tratamentului şi nu trebuie să alăptaţi în timpul tratamentului şi timp de 3 luni de la încheierea acestuia. 3 Conducerea vehiculelor şi folosirea utilajelor Nu conduceţi vehicule şi nu folosiţi unelte sau utilaje dacă simţiţi ameţeală, stare de confuzie sau leşin. Clofarabină Accord conţine sodiu Acest medicament conține sodiu 70,77 mg (componenta principală a sării de gătit/de masă) per flacon. Aceasta este echivalentul a 3,54% din consumul de sodiu recomandat ca maxim admis pentru un adult. Această cantitate este echivalentă cu 3,08 mmol sodiu. Trebuie să aveţi în vedere acest lucru în cazul în care urmaţi o dietă cu restricţie de sodiu. 3. Cum să utilizaţi Clofarabină Accord Tratamentul dumneavoastră cu Clofarabină Accord a fost prescris de un medic specializat, cu experienţă în tratarea leucemiei. Medicul vă va stabili doza potrivită în funcţie de înălţimea, greutatea şi starea dumneavoastră generală. Înainte ca Clofarabină Accord să vă fie administrat, va fi diluat într-o soluţie de clorură de sodiu (sare şi apă). Spuneţi medicului dumneavoastră în cazul în care urmaţi o dietă cu restricţie de sodiu, deoarece acest fapt poate influenţa modul în care vă va fi administrat medicamentul. Medicul vă va administra Clofarabină Accord o dată pe zi, în fiecare zi, timp de 5 zile. Medicamentul vă va fi administrat sub formă de perfuzie, printr-un tub lung şi subţire care este introdus într-o venă (un picurător) sau într-un mic dispozitiv medical introdus sub piele (cateter cu port venos), dacă (dumneavoastră sau copilul dumneavoastră) aveţi unul implantat. Perfuzia va dura 2 ore. Dacă dumneavoastră (sau copilul dumneavoastră) aveţi o greutate corporală mai mică de 20 kg, durata perfuziei poate fi mai mare. Medicul dumneavoastră vă va monitoriza starea de sănătate şi poate schimba doza în funcţie de răspunsul dumneavoastră la tratament. Este important să beţi multă apă, pentru a evita deshidratarea. Dacă utilizaţi mai mult Clofarabină Accord decât trebuie Dacă credeţi că vi s-a administrat prea mult medicament, spuneţi imediat medicului dumneavoastră. Dacă uitaţi să utilizaţi Clofarabină Accord Medicul dumneavoastră vă va spune când trebuie să vi se administreze acest medicament. Dacă credeţi că aţi omis o doză, spuneţi imediat medicului dumneavoastră. Dacă aveţi orice întrebări suplimentare cu privire la acest medicament, adresaţi-vă medicului dumneavoastră. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Foarte frecvente (pot afecta mai mult de 1 din 10 persoane): - anxietate, dureri de cap, febră, oboseală; - senzaţie de rău şi stare de rău, diaree (scaune moi); - înroşirea feţei, mâncărimi şi inflamaţii pe piele, inflamarea mucoaselor (umede) cum sunt cele din gură şi din alte zone; - este posibil să faceţi mai multe infecţii decât este normal, pentru că Clofarabină Accord poate scădea numărul anumitor tipuri de celule sanguine în corpul dumneavoastră; - erupţii trecătoare pe piele, care pot fi însoţite de mâncărime, înroşire, durere sau descuamare a pielii, inclusiv pe palme şi pe tălpi, sau apariţia de pete mici, de culoare roşie sau purpurie, sub piele. Frecvente (pot afecta până la 1 din 10 persoane): - infecţii ale sângelui, pneumonie, zona zoster, infecţii ale implanturilor, infecţii ale gurii, cum sunt aftele şi herpesul; - modificări ale biochimiei sângelui, modificări ale celulelor albe sanguine; 4 - reacţii alergice; - senzaţie de sete şi producerea unei urini mai închise la culoare sau într-o cantitate mai mica decât normal, scăderea sau pierderea apetitului alimentar, scăderea greutăţii corporale; - agitaţie, iritabilitate sau nelinişte; - senzaţii de amorţeală sau slăbiciune în mâini sau în picioare, senzaţie de amorţeală la nivelul pielii, somnolenţă, ameţeală, tremor; - probleme de auz; - acumulare de apă în spaţiul din jurul inimii, bătăi rapide ale inimii; - tensiune arterială mică, umflături provocate de vânătăi grave; - scurgeri din vasele sanguine mici, respiraţie accelerată, sângerări nazale, dificultăţi de respiraţie, senzaţie de lipsă de aer, tuse; - vărsături cu sânge, dureri de stomac, dureri anale; - sângerări în interiorul capului, stomacului, intestinului sau plămânilor, sângerări ale gurii şi gingiilor, ulceraţii ale gurii, inflamarea mucoasei gurii; - îngălbenire a pielii şi ochilor (numită şi icter) sau alte tulburări ale ficatului; - vânătăi, căderea părului, schimbări ale culorii pielii, transpiraţie crescută, piele uscată sau alte modificări la nivelul pielii; - durere în peretele sau oasele pieptului, durere de ceafă sau de spate, durere în membre, muşchi sau articulaţii; - sânge în urină; - insuficienţă de organ, durere, tensiune musculară crescută, retenţie de apă şi umflarea unor părţi ale corpului, inclusiv a mâinilor şi picioarelor, modificări ale stării psihice, senzaţie de căldură, de frig sau senzații neobișnuite; - clofarabina poate afecta valorile anumitor substanţe din sânge. Medicul dumneavoastră va efectua, la intervale regulate, teste de sânge pentru a verifica dacă organismul dumneavoastră funcţionează corespunzător; - leziuni la nivelul ficatului (insuficienţă hepatică); - eliminarea unei cantităţi mici de urină sau absenţa eliminării de urină, somnolenţă, greaţă, vărsături, senzaţie de lipsă de aer, pierderea poftei de mâncare şi/sau slăbiciune (semne posibile de insuficienţă renală acută sau insuficienţă renală). Reacţii adverse mai puţin frecvente (pot afecta până la 1 din 100 de persoane): - inflamaţie la nivelul ficatului (hepatită). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare Agenţia Naţională a Medicamentului şi a Dispozitivelor Medicale Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Clofarabină Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe eticheta flaconului şi pe cutie, după EXP. Data de expirare se referă la ultima zi a lunii respective. A nu se congela. După diluare: 5 Stabilitatea chimică și fizică a concentratului diluat a fost demonstrată pentru 3 zile atunci când este păstrat la temperaturi cuprinse între 2°C și 8°C și la temperatura camerei (până la 25°C). Din punct de vedere microbiologic, medicamentul trebuie utilizat imediat. Dacă nu este utilizat imediat, timpii şi condiţiile de păstrare în uz înaintea utilizării sunt responsabilitatea utilizatorului şi nu trebuie să depăşească 24 ore la temperaturi cuprinse între 2°C și 8°C, cu excepţia cazului în care diluarea au avut loc în condiţii aseptice controlate şi validate. Nu aruncaţi niciun medicament pe calea apei menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Clofarabină Accord - Substanţa activă este clofarabina. Fiecare ml conţine clofarabină 1 mg. Fiecare flacon de 20 ml conţine clofarabină 20 mg. - Celelalte componente sunt clorură de sodiu, şi apă pentru preparate injectabile. Cum arată Clofarabină Accord şi conţinutul ambalajului Clofarabină Accord este un concentrat pentru soluţie perfuzabilă. Este o soluţie limpede, aproape incoloră, care este preparată şi diluată înainte de administrare. Este furnizată în flacoane din sticlă a 20 ml. Flacoanele conţin 20 mg clofarabină şi sunt ambalate într-o cutie. Fiecare cutie conţine 1 flacon."
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Daptomicină Accordpharma şi pentru ce se utilizează 2. Ce trebuie să ştiţi înainte de a vi se administra Daptomicină Accordpharma 3. Cum se administrează Daptomicină Accordpharma 4. Reacţii adverse posibile 5. Cum se păstrează Daptomicină Accordpharma 6. Conţinutul ambalajului şi alte informaţii 1. Ce este Daptomicină Accordpharma şi pentru ce se utilizează Substanţa activă din Daptomicină Accordpharma pulbere pentru soluţie injectabilă sau perfuzabilă este daptomicina. Daptomicina este un medicament antibacterian care poate opri dezvoltarea anumitor bacterii. Daptomicină Accordpharma este utilizat la adulţi și la copii și adolescenți (cu vârsta cuprinsă între 1 și 17 ani) pentru tratamentul infecţiilor pielii şi ale ţesuturilor de sub piele. Este utilizat, de asemenea, pentru a trata infecții ale sângelui atunci când sunt asociate cu infecții la nivelul pielii. Daptomicină Accordpharma este utilizat, de asemenea, la adulţi pentru tratamentul infecţiilor din ţesuturile care căptuşesc interiorul inimii (inclusiv valvele cardiace), cauzate de un tip de bacterie numită Staphylococcus aureus. Este utilizat, de asemenea, pentru a trata infecții ale sângelui produse de acelați tip de bacterie atunci când sunt asociate cu infecții la nivelul inimii. În funcţie de tipul infecţiei (infecţiilor) pe are o (le) aveţi, medicul dumneavoastră vă poate prescrie şi alte medicamente antibacteriene în timp ce vi se administrează tratamentul cu Daptomicină Accordpharma. 2. Ce trebuie să ştiţi înainte de a vi se administra Daptomicină Accordpharma Nu trebuie să vi se administreze Daptomicină Accordpharma Dacă sunteţi alergic la daptomicină sau hidroxid de sodiu sau la oricare dintre celelalte componente ale acestui medicament (enumerate la pct. 6). Dacă acest lucru este valabil pentru dumneavoastră, spuneţi medicului dumneavoastră sau asistentei 2 medicale. Dacă dumneavoastră credeţi că este posibil să fiţi alergic, cereţi sfatul medicului dumneavoastră sau asistentei medicale. Atenţionări şi precauţii Adresaţi-vă medicului dumneavoastră sau asistentei medicale înainte de a vi se administra Daptomicină Accordpharma. - Dacă aveţi, sau aţi avut anterior, afecțiuni la nivelul rinichilor. Este posibil ca medicul dumneavoastră să fie nevoit să modifice doza de Daptomicină Accordpharma (vezi pct. 3 din acest prospect). - Ocazional, pacienţii cărora li se administrează Daptomicină Accordpharma pot dezvolta o sensibilitate sau dureri musculare sau slăbiciune musculară (pentru informaţii suplimentare vezi pct. 4 din acest prospect). În cazul în care vi se întâmplă acest lucru informaţi medicul dumneavoastră. Medicul dumneavoastră vă va efectua o analiză a sângelui şi vă va recomanda dacă să continuaţi sau nu tratamentul cu Daptomicină Accordpharma. Simptomele dispar, în general, în câteva zile de la încetarea tratamentului cu Daptomicină Accordpharma. - Dacă sunteţi supraponderal(ă). Există posibilitatea ca valorile dumneavoastră sanguine de Daptomicină Accordpharma să fie mai ridicate decât cele întâlnite la persoanele cu greutate medie şi este posibil să aveți nevoie de o monitorizare atentă în cazul reacţiilor adverse. Dacă oricare din aceste cazuri este valabil pentru dumneavoastră, spuneţi medicului dumneavoastră sau asistentei medicale înainte de a vi se administra Daptomicină Accordpharma. Spuneţi medicului dumneavoastră imediat dacă apar oricare din următoarele simptome: - Au fost observate reacţii alergice grave, acute, la pacienţii trataţi cu aproape toţi agenţii antibacterieni, inclusiv Daptomicină Accordpharma. Spuneţi imediat unui medic sau unei asistente dacă prezentaţi simptome care să indice o reacţie alergică, cum sunt respiraţie şuierătoare, dificultate în respiraţie, umflarea feţei, gâtului în exterior şi interior, erupţie trecătoare pe piele şi urticarie, febră (vezi pct. 4 din acest prospect pentru mai multe informaţii). - Orice furnicături sau amorţeli neobişnuite ale mâinilor sau picioarelor, pierderea simţului tactil sau dificultăţi în mişcări. Dacă se întâmplă acest lucru, spuneţi medicului dumneavoastră care va decide dacă trebuie să continuaţi tratamentul. - Diaree, în special dacă observaţi sânge sau mucus sau dacă diarea devine severă sau persistentă. - Febră nouă sau agravată, tuse sau dificultate la respiraţie. Acestea pot fi semnele unei afecţiuni pulmonare rare, dar grave, numită pneumonie eozinofilică. Medicul dumneavoastră va verifica starea plămânilor dumneavoastră şi va decide dacă trebuie să continuaţi tratamentul cu Daptomicină Accordpharma sau nu. Daptomicină Accordpharma poate afecta analizele de laborator care măsoară capacitatea de coagulare a sângelui dumneavoastră. Rezultatele pot sugera o coagulare nesatisfăcătoare a sângelui când, de fapt, nu este nicio problemă de acest gen. Prin urmare, este important ca medicul dumneavoastră să ţină cont de faptul că vi se administrează Daptomicină Accordpharma. Vă rugăm să vă informaţi medicul că sunteţi tratat cu Daptomicină Accordpharma. Medicul dumneavoastră va efectua analize ale sângelui pentru a monitoriza sănătatea muşchilor dumneavoastră atât înainte de începerea tratamentului, cât şi în mod frecvent în timpul tratamentului cu Daptomicină Accordpharma. Copii şi adolescenţi Daptomicină Accordpharma nu trebuie administrat la copii cu vârsta sub un an deoarece studiile la animale au indicat faptul că această categorie de vârstă poate prezenta reacții adverse severe. Utilizarea la vârstnici Persoanelor cu vârste de peste 65 ani li se poate administra aceeaşi doză ca şi altor adulţi, cu condiţia ca rinichii acestora să funcţioneze normal. Daptomicină Accordpharma împreună cu alte medicamente Spuneţi medicului dumneavoastră sau asistentei medicale dacă luaţi, aţi luat recent sau s-ar putea să luaţi orice alte medicamente. 3 Este deosebit de important să menţionaţi următoarele: - Medicamente numite statine sau fibraţi (pentru scăderea colesterolului) sau ciclosporină (un medicament utilizat în transplanturi pentru a preveni respingerea organului sau pentru alte afecţiuni, de exemplu, poliartrită reumatoidă sau dermatită atopică). Este posibil ca riscul reacţiilor adverse care afectează musculatura să fi mai mare atunci când oricare dintre aceste medicamente (şi altele care pot afecta musculatura) sunt administrate în timpul tratamentului cu Daptomicină Accordpharma. Medicul dumneavoastră poate decide să nu vă administreze Daptomicină Accordpharma sau să oprească administrarea celuilalt medicament pentru un timp. - Analgezicele numite medicamente antiinflamatoare nesteroidiene (AINS) sau inhibitori COX-2 (de exemplu celecoxib). Acestea ar putea interacţiona cu reacţiile Daptomicină Accordpharma la nivelul rinichilor. - Anticoagulante orale (de exemplu warfarină), medicamente care împiedică coagularea sângelui. Poate fi necesar ca doctorul dumneavoastră să vă monitorizeze timpii de coagulare a sângelui. Sarcina şi alăptarea Daptomicină Accordpharma nu se administrează, de obicei, femeilor gravide. Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. Nu alăptaţi dacă vi se administrează Daptomicină Accordpharma deoarece acesta poate trece în laptele matern şi poate afecta copilul. Conducerea vehiculelor şi folosirea utilajelor Daptomicină Accordpharma nu prezintă efecte cunoscute asupra capacităţii de a conduce vehicule sau de a folosi utilaje. Daptomicină Accordpharma conține sodiu Acest medicament conține mai puțin de 1 mmol sodiu (23 mg) pe flacon, adică se poate spune că practic ”nu conține sodiu”. 3. Cum se administrează Daptomicină Accordpharma De obicei, Daptomicină Accordpharma vă va fi administrat de către un medic sau o asistentă. Adulți (cu vârsta de 18 ani și peste) Doza depinde de greutatea dumneavoastră şi de tipul infecţiei tratate. Doza obişnuită pentru adulţi este de 4 mg pentru fiecare kilogram (kg) corp o dată pe zi pentru infecţiile cutanate sau de 6 mg pentru fiecare kg corp o dată pe zi pentru o infecţie a inimii sau o infecţie a sângelui asociată unei infecţii a pielii sau a inimii. La pacienții adulți, această doză vă este administrată direct în fluxul sanguin (într-o venă), fie sub formă de perfuzie cu durata de aproximativ 30 minute, fie sub formă de injecţie cu durata de aproximativ 2 minute. Aceeaşi doză este recomandată pentru persoanele cu vârste de peste 65 ani cu condiţia ca rinichii acestora să funcţioneze normal. Dacă rinichii dumneavoastră nu funcționează corespunzător, este posibil să vi se administreze Daptomicină Accordpharma mai rar, de exemplu, o dată la două zile. Dacă efectuați dializă, iar următoarea doză de Daptomicină Accordpharma corespunde zilei în care se efectuează dializa, în mod normal Daptomicină Accordpharma vi se v-a administra după ședința de dializă. Copii și adolescenți (cu vârsta cuprinsă între 1 și 17 ani) Doza la copii și adolescenți (cu vârsta cuprinsă între 1 și 17 ani) va fi în funcție de vârsta pacientului și de tipul de infecție pentru care este tratat. Această doză este administrată direct în circulația sangvină (direct în venă), sub formă de perfuzie cu durata de aproximativ 30-60 minute. Pentru infecţiile pielii, un ciclu de tratament durează, de obicei, 1 până la 2 săptămâni. Pentru infecţii ale sângelui sau ale inimii şi infecţii ale pielii medicul dumneavoastră va decide cât timp trebuie să fiţi tratat. 4 Instrucţiuni detaliate privind utilizarea şi manipularea sunt prezentate la sfârşitul prospectului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Cele mai grave reacţii adverse sunt prezentate mai jos: Reacţii adverse grave foarte rare (pot afecta până la 1 din 10000 de persoane) O reacţie de hipersensibilitate (reacţie alergică gravă, incluzând anafilaxie, angioedem, erupţii trecătoare pe piele cauzate de medicament asociate cu eozinofilie şi simptome sistemice (DRESS)) a fost raportată în unele cazuri în timpul administrării Daptomicină Accordpharma. Această reacţie alergică gravă necesită atenţie medicală imediată. Spuneţi imediat medicului dumneavoastră sau asistentei dacă resimţiţi oricare din următoarele simptome: - Durere în piept sau constricţie a pieptului, - Erupţii trecătoare pe piele cu formare de pustule, care afectează uneori cavitatea bucală şi organele genitale, - Umflături în jurul gâtului, - Puls rapid sau slab, - Respiraţie şuierătoare, - Febră, - Tremor sau frisoane, - Bufeuri, - Ameţeală, - Leşin, - Gust metalic. Spuneţi medicului dumneavoastră imediat dacă resimţiţi durere musculară, sensibilitate sau slăbiciune musculară inexplicabilă. În cazuri foarte rare (raportate la mai puţin de 1 din fiecare 10000 pacienţi), problemele musculare pot fi grave, incluzând distrugere musculară (rabdomioliză), care poate conduce la leziuni la nivelul rinichilor. Reacţii adverse grave cu frecvenţă necunoscută (frecvenţa nu poate fi estimată din datele disponibile) O tulburare la nivelul plămânilor rară, dar posibil gravă, numită pneumonie eozinofilică, a fost raportată la pacienţi cărora li s-a administrat Daptomicină Accordpharma, în special după mai mult de 2 săptămâni de tratament. Simptomele pot include dificultăți la respiraţie, debutul sau agravarea tusei sau debutul sau agravarea febrei. Dacă prezentaţi aceste simptome, spuneţi imediat medicului dumneavoastră sau asistentei medicale. Dacă aveți pe piele pete proeminente sau pline cu lichid pe o suprafață mare a corpului dumneavoastră, adresați-vă imediat medicului sau asistentei dumneavoastră. Cele mai frecvente reacţii adverse raportate sunt descrise mai jos: Reacţii adverse frecvente (pot afecta până la 1 din 10 persoane) - Infecţii micotice, cum sunt aftele, - Infecţii ale căilor urinare, - Număr mic de celule roşii în sânge (anemie), - Ameţeli, anxietate, dificultate de somn, - Durere de cap, - Febră, slăbiciune (astenie), - Tensiune arterială mare sau scăzută, - Constipaţie, durere abdominală, - Diaree, senzaţie de rău (greaţă) sau stare de rău (vărsături), - Flatulenţă, 5 - Umflare sau balonare abdominală, - Erupţii trecătoare pe piele sau mâncărime, - Durere, mâncărimi sau roşeaţă la locul de perfuzare, - Durere la nivelul braţelor sau picioarelor, - Analize ale sângelui care indică concentraţii ridicate ale enzimelor hepatice sau creatin fosfokinazei (CPK). Alte reacţii adverse care pot apărea după tratamentul cu Daptomicină Accordpharma sunt descrise mai jos: Reacţii adverse mai puţin frecvente (pot afecta până la 1 din 100 de persoane) - Tulburări ale sângelui (de exemplu, un număr crescut de mici particule din sânge numite trombocite, care poate intensifica tendinţa de coagulare a sângelui, sau concentraţii crescute ale anumitor tipuri de celule albe din sânge), - Poftă scăzută de mâncare, - Furnicături sau amorţeală la nivelul mâinilor sau picioarelor, tulburări ale gustului, - Tremor, - Modificări ale ritmului inimii, eritem facial, - Indigestie (dispepsie), inflamarea limbii, - Erupţie trecătoare pe piele însoțită de mâncărime, - Durere, crampe sau slăbiciune musculară, inflamarea muşchilor (miozită), dureri articulare, - Probleme la nivelul rinichilor, - Inflamarea şi iritarea vaginului, - Durere sau slăbiciune generală, oboseală (fatigabilitate), - Analize ale sângelui care indică concentraţii crescute ale zahărului din sânge, creatininei serice, mioglobinei sau lactatdehidrogenazei (LDH), timp prelugit de coagulare a sângelui sau un dezechilibru al sărurilor, - Mâncărime la nivelul ochilor. Reacţii adverse rare (pot afecta până la 1 din 1000 de persoane) - Îngălbenirea pielii şi ochilor, - Timp prelungit de protrombină. Frecvenţă necunoscută (frecvenţa nu poate fi estimată din datele disponibile) Colită asociată medicamentelor antibacteriene, inclusiv colită pseudomembranoasă (diaree severă sau persistentă, conţinând sânge şi/sau mucus, asociată cu durere abdominală sau febră). Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Daptomicină Accordpharma - Nu lăsaţi acest medicament la vederea şi îndemâna copiilor. - Nu utilizaţi acest medicament după data de expirare înscrisă pe cutie şi etichetă după EXP. Data de expirare se referă la ultima zi a lunii respective. - A se păstra la frigider (2°C – 8°C). 6 6. Conţinutul ambalajului şi alte informaţii Ce conţine Daptomicină Accordpharma - Substanţa activă este daptomicină. Un flacon cu pulbere conţine 350 mg sau 500 mg daptomicină. - Celălalt component este hidroxidul de sodiu (pentru ajustarea pH-ului). Cum arată Daptomicină Accordpharma şi conţinutul ambalajului Daptomicină Accordpharma pulbere pentru soluţie injectabilă/perfuzabilă este un aglomerat sau o pulbere de culoare galben deschis până la maro deschis, disponibil într-un flacon de sticlă. Acesta este amestecat cu un solvent pentru a forma un lichid înainte de a fi administrat. Daptomicină Accordpharma este disponibil în ambalaje cu câte 1 flacon sau 5 flacoane. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricanţii Accord Healthcare Limited, Sage House, 319 Pinner Road, Harrow, HA1 4HF, Marea Britanie LABORATORI FUNDACIÓ DAU C/ C, 12-14 Pol. Ind. Zona Franca, Barcelona, 08040 Spania Wessling Hungary Kft. Anonymus u. 6, Budapest, 1045 Ungaria Pharmadox Healthcare Limited KW20A Kordin Industrial Park Paola Malta Accord Healthcare Polska Sp.z.o.o. Ul. Lutomierska 50, 95-200, Pabianice, Polonia Acest medicament este autorizat în Statele Membre ale Spațiului Economic European sub următoarele denumiri comerciale: Statul Membru Denumire comercială AT Daptomycin Accordpharma 350 mg/500 mg pulver zur Herstellung einer Injektions-/Infusionslösung DK Daptomycin Accordpharma FI Daptomycin Accordpharma 350 mg/500 mg injektio-/infuusiokuiva-aine liuosta varten 7 NL Daptomycine Accordpharma 500 mg poeder voor oplossing voor injectie/infusie NO Daptomycin Accordpharma SE Daptomycin Accordpharma IE Daptomycin Accordpharma 350 mg/500 mg Powder for solution for injection/infusion MT Daptomycin Accordpharma 500 mg Powder for solution for injection/infusion CZ Daptomycin Accordpharma HR Daptomicin Accordpharma 500 mg prašak za otopinu za injekciju/infuziju PL Daptomycin Accordpharma RO Daptomicină Accordpharma 350 mg pulbere pentru solutie injectabila/ perfuzabila Daptomicină Accordpharma 500 mg pulbere pentru solutie injectabila/ perfuzabila SI Daptomicin Accordpharma 350 mg/500 mg prašek za raztopino za injiciranje/infundiranje EL Daptomycin/Accordpharma 350 mg kόνις για ενέσιμο διάλυμα/ διάλυμα προς έγχυση Daptomycin/Accordpharma 500 mg kόνις για ενέσιμο διάλυμα/ διάλυμα προς έγχυση PT Daptomicina Accordpharma Acest prospect a fost revizuit în februarie 2020. 8 Următoarele informaţii sunt destinate numai profesioniştilor din domeniul sănătăţii Important: Vă rugăm să consultaţi Rezumatul Caracteristicilor Produsului înaintea prescrierii medicamentului. Instrucţiuni privind pregătirea medicamentului în vederea administrării şi manipularea Prezentare 350 mg: La adulți, daptomicina poate fi administrată intravenos sub formă de perfuzie în decurs de 30 sau sub formă de injecţie în decurs de 2 minute. Spre deosebire de adulți, la pacienții copii și adolescenți, daptomicina nu trebuie administrată prin injecție în decurs de 2 minute. Pacienților copii și adolescenți cu vârsta cuprinsă între 7 și 17 ani trebuie să li se administreze daptomicina sub formă de perfuzie în decurs de 30 minute. La pacienții copii și adolescenți cu vârsta sub 7 ani cărora li se administrează o doză de daptomicină de 9-12 mg/kg, aceasta trebuie administrată în decurs de 60 minute. Pentru prepararea soluţiei perfuzabile este necesar un pas de diluare suplimentar detaliat mai jos. Daptomicină Accordpharma administrat sub formă de perfuzie intravenoasă pe parcursul a 30 sau 60 minute O concentraţie de 50 mg/ml de Daptomicină Accordpharma pentru perfuzie se obţine prin reconstituirea medicamentului liofilizat cu 7 ml soluţie injectabilă de clorură de sodiu de 9 mg/ml (0,9%). Dizolvarea medicamentului liofilizat durează aproximativ 20 de minute. Medicamentul complet reconstituit va avea un aspect limpede şi poate avea unele mici bule sau spumă în jurul marginii flaconului. Pentru a prepara Daptomicină Accordpharma pentru perfuzie intravenoasă, vă rugăm să repsectaţi următoarele instrucţiuni: Pe tot parcursul procesului, trebuie utilizată o tehnică aseptică pentru reconstituirea sau diluarea liofilizatului Daptomicină Accordpharma. Pentru reconstituire: 1. Capacul „flip-off” din polipropilenă trebuie scos pentru a expune suprafaţa centrală a dopului de cauciuc. Ștergeți partea de sus a dopului de cauciuc cu un tampon cu alcool sau altă soluție antiseptică și lăsați să se usuce. După curățare, nu atingeți dopul de cauciuc sau nu permiteți ca acesta să atingă orice altă suprafață. Extrageţi 7 ml soluţie injectabilă de clorură de sodiu 9 mg/ml (0,9%) într-o seringă, utilizând un ac steril de transfer cu diametrul de 21 sau mai mic sau un dispozitiv fără ac, apoi injectaţi încet în flacon, prin centrul dopului de cauciuc, îndreptând acul spre peretele flaconului. 2. Flaconul trebuie rotit uşor pentru a asigura o umectare completă a medicamentului şi apoi trebuie lăsat în repaus timp de 10 minute. 3. În final, flaconul trebuie rotit/învârtit uşor timp de câteva minute atât cât este necesar pentru a obţine o soluţie reconstituită limpede. Trebuie să se evite scuturarea/agitarea cu putere a medicamentului pentru a evita spumarea. 4. Soluţia reconstituită trebuie verificată cu atenţie pentru a se asigura că medicamentul concentrat a fost reconstituit în soluţie şi trebuie inspectată vizual pentru a asigura absenţa particulelor înaintea utilizării. Soluţiile reconstituite de Daptomicină Accordpharma variază în colorit de la galben deschis la maron deschis. 5. Soluţia reconstituită trebuie apoi diluată cu clorură de sodiu sau 9 mg/ml (0,9%) (volum obişnuit 50 ml). Pentru diluare: 1. Extrageți lent lichidul reconstituit corespunzător (50 mg daptomicină/ml) din flacon utilizând un ac steril, cu diametrul de 21 sau mai mic și răsturnaţi flaconul pentru a permite soluţiei să se scurgă spre dop. Folosind o seringă, introduceţi acul în flaconul răsturnat. Ţinând flaconul 9 răsturnat, poziţionaţi vârful acului chiar la baza soluţiei din flacon la extragerea soluţiei în seringă. Înainte de a scoate acul din flacon, retrageţi pistonul la maxim până la capătul cilindrului seringii pentru a extrage soluţia corespunzătoare din flaconul răsturnat. 2. Eliminaţi aerul, bulele mari şi orice soluţie în exces pentru a obţine doza dorită. 3. Transferați doza reconstituită corespunzătoare în 50 ml soluție de clorură de sodiu 9 mg/ml (0,9%). 4. Soluţia reconstituită şi diluată trebuie apoi perfuzată intravenos timp de 30 sau 60 minute. Daptomicină Accordpharma nu este compatibil din punct de vedere fizic sau chimic cu soluţiile care conţin glucoză. Următoarele medicamente au fost demonstrate ca fiind compatibile atunci când sunt adăugate la soluţiile perfuzabile care conţin Daptomicină Accordpharma: aztreonam, ceftazidim, ceftriaxonă, gentamicină, fluconazol, levofloxacină, dopamină, heparină şi lidocaină. Timpul de păstrare combinat (soluţia reconstituită din flacon şi soluţia diluată din punga de perfuzie) la 25°C nu trebuie să depăşească 12 ore (24 ore dacă se păstrează la frigider). Stabilitatea soluţiei diluate în pungile de perfuzie este stabilită la 12 ore la 25°C sau la 24 ore dacă se păstrează la frigider la 2°C – 8°C. Daptomicină Accordpharma administrat sub formă de injecţie intravenoasă pe parcursul a 2 minute (numai pacienți adulți) Nu trebuie să se utilizeze apă pentru reconstituirea Daptomicină Accordpharma pentru injecţie intravenoasă. Daptomicină Accordpharma trebuie reconstituit doar cu clorură de sodiu 9 mg/ml (0,9%). O concentraţie de 50 mg/ml de Daptomicină Accordpharma pentru injecţie se obţine prin reconstituirea medicamentului liofilizat cu 7 ml soluţie injectabilă de clorură de sodiu 9 mg/ml (0,9%). Dizolvarea medicamentului liofilizat durează aproximativ 20 minute. Medicamentul complet reconstituit va avea un aspect limpede şi poate avea unele mici bule sau spumă în jurul marginii flaconului. Pentru a prepara Daptomicină Accordpharma pentru injecţie intravenoasă, vă rugăm să repsectaţi următoarele instrucţiuni: Pe tot parcursul procesului, trebuie utilizată o tehnică aseptică pentru reconstituirea liofilizatului Daptomicină Accordpharma. 1. Capacul fără filet „flip-off” din polipropilenă trebuie scos pentru a expune suprafaţa centrală a dopului de cauciuc. Ștergeți partea de sus a dopului de cauciuc cu un tampon cu alcool sau altă soluție antiseptică și lăsați să se usuce. După curățare, nu atingeți dopul de cauciuc sau nu permiteți ca acesta să atingă orice altă suprafață. Extrageţi 7 ml soluţie injectabilă de clorură de sodiu 9 mg/ml (0,9%) într-o seringă, utilizând un ac steril de transfer cu diametrul de 21 sau mai mic sau un dispozitiv fără ac, apoi injectaţi încet în flacon, prin centrul dopului de cauciuc, îndreptând acul spre peretele flaconului. 2. Flaconul trebuie rotit uşor pentru a asigura o umectare completă a medicamentului şi apoi trebuie lăsat timp de 10 minute. 3. În final, flaconul trebuie rotit/învârtit uşor timp de câteva minute atât cât este necesar pentru a obţine o soluţie reconstituită limpede. Trebuie să se evite scuturarea/agitarea cu putere a medicamentului pentru a evita spumarea. 4. Soluţia reconstituită trebuie verificată cu atenţie pentru a se asigura că medicamentul concentrat a fost reconstituit în soluţie şi trebuie inspectată vizual pentru a asigura absenţa particulelor înaintea utilizării. Soluţiile reconstituite de Daptomicină Accordpharma variază în colorit de la galben deschis la maron deschis. 5. Extrageți lent lichidul reconstituit (50 mg daptomicină/ml) din flacon, utilizând un ac steril, cu diametrul de 21 sau mai mic. 6. Răsturnaţi flaconul pentru a permite soluţiei să se scurgă spre dop. Folosind o seringă nouă, introduceţi acul în flaconul răsturnat. Ţinând flaconul răsturnat, poziţionaţi vârful acului chiar la 10 baza soluţiei din flacon la extragerea soluţiei în seringă. Înainte de a scoate acul din flacon, retrageţi pistonul la maxim până la capătul cilindrului seringii pentru a extrage în totalitate soluţia din flaconul răsturnat. 7. Înlocuiţi acul cu unul nou pentru administrarea injecţiei intravenoase. 8. Eliminaţi aerul, bulele mari şi orice soluţie în exces pentru a obţine doza dorită. 9. Soluţia reconstituită trebuie apoi injectată intravenos lent timp de 2 minute. Stabilitatea chimică şi fizică înainte de utilizare a soluţiei reconstituite din flacon a fost demonstrată până la 12 ore la 25°C şi până la 48 de ore dacă se păstrează la frigider (2°C – 8°C). Totuşi, din punct de vedere microbiologic, medicamentul trebuie utilizat imediat. Dacă nu este utilizat imediat, timpul de păstrare înainte de utilizare constituie responsabilitatea utilizatorului şi, în mod normal, nu trebuie să depăşească 24 ore la 2°C – 8°C decât dacă reconstituirea/diluarea a avut loc în condiţii aseptice controlate şi validate. Acest medicament nu trebuie amestecat cu alte medicamente, cu excepţia celor menţionate mai sus. Flacoanele de Daptomicină Accordpharma sunt exclusiv de unică folosinţă. Orice cantitate neutilizată rămasă în flacon trebuie aruncată. 11 Următoarele informaţii sunt destinate numai profesioniştilor din domeniul sănătăţii Important: Vă rugăm să consultaţi Rezumatul Caracteristicilor Produsului înaintea prescrierii medicamentului. Instrucţiuni privind pregătirea medicamentului în vederea administrării şi manipularea Prezentare 500 mg: La adulți, daptomicina poate fi administrată intravenos sub formă de perfuzie în decurs de 30 sau sub formă de injecţie în decurs de 2 minute. Spre deosebire de adulți, la pacienții copii și adolescenți, daptomicina nu trebuie administrată prin injecție în decurs de 2 minute. Pacienților copii și adolescenți cu vârsta cuprinsă între 7 și 17 ani trebuie să li se administreze daptomicina sub formă de perfuzie în decurs de 30 minute. La pacienții copii și adolescenți cu vârsta sub 7 ani cărora li se administrează o doză de daptomicină de 9-12 mg/kg, aceasta trebuie administrată în decurs de 60 minute. Pentru prepararea soluţiei perfuzabile este necesar un pas de diluare suplimentar detaliat mai jos. Daptomicină Accordpharma administrat sub formă de perfuzie intravenoasă pe parcursul a 30 sau 60 minute O concentraţie de 50 mg/ml de Daptomicină Accordpharma pentru perfuzie se obţine prin reconstituirea medicamentului liofilizat cu 10 ml soluţie injectabilă de clorură de sodiu de 9 mg/ml (0,9%). Dizolvarea medicamentului liofilizat durează aproximativ 20 de minute. Medicamentul complet reconstituit va avea un aspect limpede şi poate avea unele mici bule sau spumă în jurul marginii flaconului. Pentru a prepara Daptomicină Accordpharma pentru perfuzie intravenoasă, vă rugăm să repsectaţi următoarele instrucţiuni: Pe tot parcursul procesului, trebuie utilizată o tehnică aseptică pentru reconstituirea sau diluarea liofilizatului Daptomicină Accordpharma. Pentru reconstituire 1. Capacul „flip-off” din polipropilenă trebuie scos pentru a expune suprafaţa centrală a dopului de cauciuc. Ștergeți partea de sus a dopului de cauciuc cu un tampon cu alcool sau altă soluție antiseptică și lăsați să se usuce. După curățare, nu atingeți dopul de cauciuc sau nu permiteți ca acesta să atingă orice altă suprafață. Extrageţi 10 ml soluţie injectabilă de clorură de sodiu 9 mg/ml (0,9%) într-o seringă, utilizând un ac steril de transfer cu diametrul de 21 sau mai mic sau un dispozitiv fără ac, apoi injectaţi încet în flacon, prin centrul dopului de cauciuc, îndreptând acul spre peretele flaconului. 2. Flaconul trebuie rotit uşor pentru a asigura o umectare completă a medicamentului şi apoi trebuie lăsat în repaus timp de 10 minute. 3. În final, flaconul trebuie rotit/învârtit uşor timp de câteva minute atât cât este necesar pentru a obţine o soluţie reconstituită limpede. Trebuie să se evite scuturarea/agitarea cu putere a medicamentului pentru a evita spumarea. 4. Soluţia reconstituită trebuie verificată cu atenţie pentru a se asigura că medicamentul concentrat a fost reconstituit în soluţie şi trebuie inspectată vizual pentru a asigura absenţa particulelor înaintea utilizării. Soluţiile reconstituite de Daptomicină Accordpharma variază în colorit de la galben deschis la maron deschis. 5. Soluţia reconstituită trebuie apoi diluată cu clorură de sodiu sau 9 mg/ml (0,9%) (volum obişnuit 50 ml). Pentru diluare: 1. Extrageți lent lichidul reconstituit corespunzător (50 mg daptomicină/ml) din flacon utilizând un ac steril, cu diametrul de 21 sau mai mic și răsturnaţi flaconul pentru a permite soluţiei să se 12 scurgă spre dop. Folosind o seringă, introduceţi acul în flaconul răsturnat. Ţinând flaconulrăsturnat, poziţionaţi vârful acului chiar la baza soluţiei din flacon la extragerea soluţiei în seringă. Înainte de a scoate acul din flacon, retrageţi pistonul la maxim până la capătul cilindrului seringii pentru a extrage soluţia corespunzătoare din flaconul răsturnat. 2. Eliminaţi aerul, bulele mari şi orice soluţie în exces pentru a obţine doza dorită. 3. Transferați doza reconstituită corespunzătoare în 50 ml soluție de clorură de sodiu 9 mg/ml (0,9%). 4. Soluţia reconstituită şi diluată trebuie apoi perfuzată intravenos timp de 30 sau 60 minute. Daptomicină Accordpharma nu este compatibil din punct de vedere fizic sau chimic cu soluţiile care conţin glucoză. Următoarele medicamente au fost demonstrate ca fiind compatibile atunci când sunt adăugate la soluţiile perfuzabile care conţin Daptomicină Accordpharma: aztreonam, ceftazidim, ceftriaxonă, gentamicină, fluconazol, levofloxacină, dopamină, heparină şi lidocaină. Timpul de păstrare combinat (soluţia reconstituită din flacon şi soluţia diluată din punga de perfuzie) la 25°C nu trebuie să depăşească 12 ore (24 ore dacă se păstrează la frigider). Stabilitatea soluţiei diluate în pungile de perfuzie este stabilită la 12 ore la 25°C sau la 24 ore dacă se păstrează la frigider la 2°C – 8°C. Daptomicină Accordpharma administrat sub formă de injecţie intravenoasă pe parcursul a 2 minute (numai pacienți adulți) Nu trebuie să se utilizeze apă pentru reconstituirea Daptomicină Accordpharma pentru injecţie intravenoasă. Daptomicină Accordpharma trebuie reconstituit doar cu clorură de sodiu 9 mg/ml (0,9%). O concentraţie de 50 mg/ml de Daptomicină Accordpharma pentru injecţie se obţine prin reconstituirea medicamentului liofilizat cu 10 ml soluţie injectabilă de clorură de sodiu 9 mg/ml (0,9%). Dizolvarea medicamentului liofilizat durează aproximativ 15 minute. Medicamentul complet reconstituit va avea un aspect limpede şi poate avea unele mici bule sau spumă în jurul marginii flaconului. Pentru a prepara Daptomicină Accordpharma pentru injecţie intravenoasă, vă rugăm să repsectaţi următoarele instrucţiuni: Pe tot parcursul procesului, trebuie utilizată o tehnică aseptică pentru reconstituirea liofilizatului Daptomicină Accordpharma. 1. Capacul fără filet „flip-off” din polipropilenă trebuie scos pentru a expune suprafaţa centrală a dopului de cauciuc. Ștergeți partea de sus a dopului de cauciuc cu un tampon cu alcool sau altă soluție antiseptică și lăsați să se usuce. După curățare, nu atingeți dopul de cauciuc sau nu permiteți ca acesta să atingă orice altă suprafață. Extrageţi 10 ml soluţie injectabilă de clorură de sodiu 9 mg/ml (0,9%) într-o seringă, utilizând un ac steril de transfer cu diametrul de 21 sau mai mic sau un dispozitiv fără ac, apoi injectaţi încet în flacon, prin centrul dopului de cauciuc, îndreptând acul spre peretele flaconului. 2. Flaconul trebuie rotit uşor pentru a asigura o umectare completă a medicamentului şi apoi trebuie lăsat timp de 10 minute. 3. În final, flaconul trebuie rotit/învârtit uşor timp de câteva minute atât cât este necesar pentru a obţine o soluţie reconstituită limpede. Trebuie să se evite scuturarea/agitarea cu putere a medicamentului pentru a evita spumarea. 4. Soluţia reconstituită trebuie verificată cu atenţie pentru a se asigura că medicamentul concentrat a fost reconstituit în soluţie şi trebuie inspectată vizual pentru a asigura absenţa particulelor înaintea utilizării. Soluţiile reconstituite de Daptomicină Accordpharma variază în colorit de la galben deschis la maron deschis. 5. Extrageți lent lichidul reconstituit (50 mg daptomicină/ml) din flacon, utilizând un ac steril, cu diametrul de 21 sau mai mic. 13 6. Răsturnaţi flaconul pentru a permite soluţiei să se scurgă spre dop. Folosind o seringă nouă, introduceţi acul în flaconul răsturnat. Ţinând flaconul răsturnat, poziţionaţi vârful acului chiar la baza soluţiei din flacon la extragerea soluţiei în seringă. Înainte de a scoate acul din flacon,retrageţi pistonul la maxim până la capătul cilindrului seringii pentru a extrage în totalitate soluţia din flaconul răsturnat. 7. Înlocuiţi acul cu unul nou pentru administrarea injecţiei intravenoase. 8. Eliminaţi aerul, bulele mari şi orice soluţie în exces pentru a obţine doza dorită. 9. Soluţia reconstituită trebuie apoi injectată intravenos lent timp de 2 minute. Stabilitatea chimică şi fizică înainte de utilizare a soluţiei reconstituite din flacon a fost demonstrată până la 12 ore la 25°C şi până la 48 de ore dacă se păstrează la frigider (2°C – 8°C). Totuşi, din punct de vedere microbiologic, medicamentul trebuie utilizat imediat. Dacă nu este utilizat imediat, timpul de păstrare înainte de utilizare constituie responsabilitatea utilizatorului şi, în mod normal, nu trebuie să depăşească 24 ore la 2°C – 8°C decât dacă reconstituirea/diluarea a avut loc în condiţii aseptice controlate şi validate. Acest medicament nu trebuie amestecat cu alte medicamente, cu excepţia celor menţionate mai sus. Flacoanele de Daptomicină Accordpharma sunt exclusiv de unică folosinţă. Orice cantitate neutilizată rămasă în flacon trebuie aruncată."
"Citiţi cu atenţie şi în întregime acest prospect înainte de a începe să utilizaţi acest medicament, deoarece conţine informaţii importante pentru dumneavoastră.  Păstraţi acest prospect. S-ar putea să fie necesar să-l recitiţi.  Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale.  Acest medicament a fost prescris numai pentru dumneavoastră. Nu trebuie să-l dați altor persoane. Le poate face rău, chiar dacă au aceleași semne de boală ca dumneavoastră.  Dacă manifestați orice reacţii adverse, adresați-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce conţine acest prospect 1. Ce este Darunavir Accord şi pentru ce se utilizează 2. Ce trebuie să ştiţi înainte de a vi se administra Darunavir Accord 3. Cum se administrează Darunavir Accord 4. Reacții adverse posibile 5. Cum se păstrează Darunavir Accord 6. Conţinutul ambalajului şi alte informaţii 1. Ce este Darunavir Accord și pentru ce se utilizează Darunavir Accord conţine substanța activă darunavir. Darunavir Accord este un medicament antiretroviral utilizat în tratamentul infecţiei cu virusul imunodeficienţei umane (HIV). Aparţine unui grup de medicamente numite inhibitori de protează. Darunavir Accord acţionează prin reducerea cantităţii de HIV în corpul dumneavoastră. Acest lucru va îmbunătăţi sistemul dumneavoastră imunitar şi va reduce riscul de apariţie a bolilor legate de infecţia cu HIV. Pentru ce se utilizează? Darunavir Accord se folosește pentru tratamentul adulţilor, adolescenților şi al copiilor (cu vârsta peste 3 ani și cu greutatea corporală de cel puțin 15 kilograme) care sunt infectați cu HIV și care fost tratați anterior cu medicamente antiretrovirale, Darunavir Accord trebuie luat în asociere cu o doză mică de ritonavir şi alte medicamente anti-HIV. Medicul va discuta cu dumneavoastră ce asociere de medicamente este cea mai bună pentru dumneavoastră. 2. Ce trebuie să știți înainte să luați Darunavir Accord 2 Nu luați Darunavir Accord:  dacă sunteţi alergic la darunavir sau la oricare dintre celelalte componente ale acestui medicament (enumerate la pct. 6) sau la ritonavir.  dacă aveţi probleme severe ale ficatului. Întrebaţi-l pe medicul dumneavoastră dacă nu sunteţi sigur de severitatea afecţiunii ficatului dumneavoastră. Pot fi necesare unele teste suplimentare. Nu asociați Darunavir Accord cu oricare dintre următoarele medicamente Dacă luaţi oricare dintre aceste medicamente, întrebaţi medicul despre schimbarea cu alt medicament Medicament Pentru ce se utilizează Avanafil tratamentul disfuncţiei erectile Astemizol sau terfenadină tratamentul simptomelor alergiei Triazolam şi midazolam administrat pe cale orală (luat prin înghiţire) să vă ajute să dormiţi şi/sau să amelioreze anxietatea Cisapridă tratamentul unor boli de stomac Colchicină (dacă aveţi probleme cu rinichii şi/sau cu ficatul) tratamentul gutei sau febra mediteraneană Lurasidonă, pimozidă, quetiapină sau sertindol tratamentul bolilor psihice Alcaloizi din ergot (cum sunt ergotamina, dihidroergotamina, ergometrina şi metilergonovina) tratamentul migrenelor şi al durerilor de cap Amiodaronă, bepridil, dronedaronă,ivabradină, chinidină, ranolazină tratamentul unor boli de inimă, de exemplu, bătăi neregulate ale inimii Lovastatină, simvastatină și lomitapidă scăderea valorilor colesterolului Rifampicină tratamentul anumitor infecţii, de exemplu, tuberculoză Asocierea lopinavir/ritonavir această asociere de medicamente antiHIV aparţine aceleiaşi clase ca şi Darunavir Accord Elbasvir/grazoprevir tratamentul infecţiei cu virusul hepatic C Alfuzosină tratamentul hipertrofiei de prostată Sildenafil tratamentul presiunii mari a sângelui la nivelul circulaţiei pulmonare Dabigatran, ticagrelor tratamentul pacienţilor cu antecedente de infarct miocardic, pentru a ajuta la oprirea agregării plachetelor sanguine. Naloxegol Tratament pentru constipația indusă de opioide Dapoxetină Tratament pentru ejacularea precoce Domperidonă Tratament pentru greață și vărsături Nu luaţi Darunavir Accord împreună cu produse care conţin sunătoare (Hypericum perforatum). Aveţi grijă deosebită când utilizaţi Darunavir Accord Înainte să luaţi Darunavir Accord, adresaţi-vă medicului dumneavoastră, farmacistului sau asistentei medicale. Darunavir Accord nu vindecă infecţia cu HIV. În timpul tratamentului cu acest medicament, puteţi trasmite în continuare virusul HIV; totuși, prin tratament antiretroviral eficient, riscul este diminuat. Discutaţi cu medicul dumneavoastră despre precauţiile necesare pentru a evita infectarea altor persoane. Persoanele care iau Darunavir Accord încă pot dezvolta în continuare infecţii sau alte boli asociate cu 3 infecţia cu HIV. Trebuie să efectuați periodic vizite la medicul dumneavoastră. Persoanele care iau Darunavir Accord pot dezvolta o erupţie pe piele. Rar, erupţia poate deveni severă sau poate să vă pună viaţa în pericol. Vă rugăm să îl contactaţi pe medicul dumneavoastră ori de câte ori vă apare o erupţie pe piele. La pacienţii care iau Darunavir Accord şi raltegravir (pentru infecţia HIV), erupţiile pe piele (în general uşoare sau moderate) pot apărea mai frecvent decât la pacienţii care iau doar unul dintre oricare aceste medicamente. Spuneţi medicului dumneavoastră despre situaţia dumneavoastră ÎNAINTE şi ÎN TIMPUL tratamentului dumneavoastră. Asiguraţi-vă că verificaţi următoarele aspecte şi spuneţi medicului dumneavoastră dacă oricare dintre acestea este valabil în cazul dumneavoastră. - Spuneţi medicului dumneavoastră dacă aţi avut anterior probleme cu ficatul, inclusiv hepatită B sau C. Medicul dumneavoastră poate evalua cât de severă este boala hepatică, înainte de a decide dacă puteţi lua Darunavir Accord. - Spuneţi medicului dumneavoastră dacă aveţi diabet zaharat. Darunavir Accord poate crește valorile zahărului din sânge. - Spuneţi imediat medicului dumneavoastră dacă observaţi orice simptome de infecţie (de exemplu noduli limfatici măriţi şi febră). La unii pacienţi cu infecţie HIV avansată şi istoric de infecţii oportuniste, pot apărea, la scurt timp după începerea tratamentului anti-HIV, semne şi simptome de inflamaţie de la infecţiile anterioare. Se crede că aceste simptome sunt determinate de o îmbunătăţire a răspunsului imun al organismului, care permite corpului să lupte împotriva infecţiilor care ar fi putut fi prezente fără simptome evidente. - În plus faţă de infecţiile oportuniste, după ce începeţi să luaţi medicamente pentru a vă trata infecţia cu HIV, pot să apară boli autoimune (o afecţiune care apare atunci când sistemul imunitar atacă un ţesut sănătos din organism). Afecţiunile autoimune pot să apară la mai multe luni de la începerea tratamentului. Dacă observaţi orice simptom de infecţie sau alte simptome, ca de exemplu, slăbiciune musculară, slăbiciune care începe la nivelul mâinilor şi picioarelor şi se deplasează în sus către trunchi, palpitaţii, tremurături sau hiperactivitate, vă rugăm să îl informaţi imediat pe medicul dumneavoastră, ca acesta să caute tratamentul necesar - Spuneţi medicului dumneavoastră dacă aveţi hemofilie. Darunavir Accord poate crește riscul de sângerare. - Spuneţi medicului dumneavostră dacă sunteţi alergic/ă la sulfonamide (utilizate, de exemplu, în tratamentul unor infecţii). - Spuneţi medicului dumneavoastră dacă observaţi orice probleme osteomusculare. Unii pacienţi care iau tratament antiretroviral combinat, pot dezvolta o boală osoasă numită osteonecroză (moarte a ţesutului osos, cauzată de pierderea aportului de sânge la nivelul osului). Unii dintre multiplii factori de risc pentru dezvoltarea acestei boli pot fi, printre alţii: durata terapiei antiretrovirale combinate, utilizarea corticosteroizilor, consumul de alcool etilic, imunosupresia severă, indicele mare de masă corporală (IMC). Semne de osteonecroză sunt: rigiditate a articulaţiilor, dureri (în special la nivelul şoldului, genunchiului şi umărului) şi dificultate la mişcare. Dacă observaţi oricare dintre aceste simptome, vă rugăm să îl informaţi pe medicul dumneavoastră. Vârstnici Darunavir Accord a fost utilizat doar la un număr limitat de pacienţi cu vârsta de 65 de ani şi peste. Dacă aparţineţi acestei grupe de vârstă, vă rugăm să discutaţi cu medicul dumneavoastră dacă puteţi utiliza Darunavir Accord. Copii și adolescenți Darunavir Accord nu se utilizează la copii cu vârsta sub 3 ani sau care cântăresc mai puţin de 15 kilograme. Darunavir Accord împreună cu alte medicamente 4 Spuneţi medicului dumneavoastră sau farmacistului dacă luaţi sau aţi luat recent orice alte medicamente. Există unele medicamente pe care nu trebuie să le asociaţi cu Darunavir Accord. Acestea sunt menţionate mai sus, sub titlul “Nu asociaţi Darunavir Accord cu oricare dintre următoarele medicamente:”. În majoritatea cazurilor, Darunavir Accord poate fi administrat împreună cu medicamente anti-HIV care aparţin altor clase [de exemplu, INRT (inhibitori nucleozidici ai revers transcriptazei), INNRT (inhibitori non-nucleozidici ai revers transcriptazei), antagonişti ai CCR5 şi IF (inhibitori ai fuziunii)]. Combinaţia darunavir cu cobicistat sau ritonavir, nu a fost testată în asociere cu toţi IP (inhibitori de protează) şi nu trebuie să fie utilizată împreună cu alţi IP asociaţi tratamentului anti- HIV. În unele cazuri, doza celorlalte medicamente poate avea nevoie de ajustare. De aceea, informaţi-l întotdeauna pe medicul dumneavoastră dacă luaţi alte medicamente anti-HIV şi urmaţi cu atenţie instrucţiunile medicului referitoare la posibilităţile de asociere a medicamentelor. Efectele Darunavir Accord pot fi reduse dacă luaţi oricare dintre următoarele medicamente. Spuneţi medicului dumneavoastră dacă luaţi: - fenobarbital, fenitoină (pentru prevenirea convulsiilor); - dexametazonă (corticosteroid); - efavirenz (pentru tratamentul infecţiei cu HIV); - boceprevir (pentru tratamentul infecţiei cu virusul hepatic C); - rifapentină, rifabutină (medicamente pentru tratamentul unor infecţii, precum tuberculoza); - saquinavir (pentru tratamentul infecţiei cu HIV). Efectele altor medicamente pot fi influenţate dacă luaţi Darunavir Accord. Spuneţi medicului dumneavoastră dacă luaţi: - amlodipină, diltiazem, disopiramidă, carvedilol, felodipină, flecainidă, metoprolol, mexiletină nifedipină, nicardipină, propafenonă, timolol, verapamil (pentru afecţiuni ale inimii), deoarece efectul terapeutic al acestor medicamente poate fi crescut sau reacţiile adverse la aceste medicamente pot fi amplificate. - apixaban, edoxaban, rivaroxaban, warfarină (pentru a reduce coagularea sângelui), deoarece efectul terapeutic sau reacţiile adverse pot fi modificate; poate fi necesar ca medicul dumneavoastră să vă verifice caracteristicile sângelui. - contraceptive hormonale pe bază de estrogen şi terapie de substituţie hormonală; Darunavir Accord le poate reduce eficacitatea. Atunci când sunt utilizate pentru contracepție, sunt recomandate metode alternative de contracepție nehormonală. - etinilestradiol/drospirenonă. Darunavir Accord poate crește riscul de apariție a unui nivel crescut de potasiu determinat de drosperinonă. - atorvastatină, pravastatină, rosuvastatină (pentru scăderea valorilor colesterolului); poate fi crescut riscul de afecţiuni ale ţesutului muscular; medicul dumneavoastră va evalua ce schemă terapeutică de scădere a colesterolului este cea mai potrivită în cazul dumneavoastră; - claritromicină (antibiotic). - ciclosporină, everolimus, tacrolimus, sirolimus (pentru tratamentul sistemului imun), deoarece efectul terapeutic al acestor medicamente poate fi crescut sau reacţiile adverse la aceste medicamente pot fi amplificate; poate fi necesar ca medicul dumneavoastră să vă efectueze unele analize suplimentare. - corticosteroizi incluzând betametazonă, budesonidă, fluticazonă, mometazonă, prednison, triamcinolonă. Aceste medicamente sunt folosite pentru a trata alergiile, astmul, bolile intestinale inflamatorii, afecțiunile inflamatorii ale ochilor, articulațiilor și mușchilor și alte afecțiuni inflamatorii. Dacă nu pot fi utilizate alternative, utilizarea acestor medicamente trebuie efectuată doar după un examen medical şi sub stricta supraveghere a medicului dumneavoastră, din cauza reacţiilor adverse la corticosteroizi. - buprenorfină/naloxonă (medicamente pentru tratamentul dependenţei de opioizi). - salmeterol (medicament pentru tratamentul astmului bronşic). - artemeter/lumefantrină (un medicament combinat pentru tratamentul malariei). - dasatinib, everolimus, irinotecan, nilotinib, vinblastină, vincristină (pentru tratamentul 5 cancerului). - sildenafil, tadalafil, vardenafil (pentru disfuncţie erectilă sau pentru tratamentul unei boli de inimă şi plămâni numită hipertensiune arterială pulmonară). - glecaprevir/piprentasvir, simeprevir (pentru tratamentul infectiei cu virusul hepatic C). - fentanil, oxicodonă, tramadol (pentru tratamentul durerii). - fesoterodină, solifenacin (pentru tratamentul afecțiunilor urinare). Dozele altor medicamente ar putea avea nevoie de ajustare, deoarece efectul terapeutic fie al lor, fie al Darunavir Accord poate fi influenţat când sunt administrate în asociere sau reacţiile adverse fie ale lor, fie ale Darunavir Accord, pot fi influenţate când sunt administrate în asociere. Spuneţi medicului dumneavoastră dacă luaţi: - alfentanil (medicament antialgic injectabil, puternic şi cu acţiune rapidă care este utilizat în intervenţiile chirurgicale); - digoxină (pentru tratamentul unor afecţiuni ale inimii); - claritromicină (antibiotic); - itraconazol, isavuconazol, fluconazol, posaconazol, clotrimazol (pentru tratamentul infecţiilor fungice). Voriconazolul trebuie luat numai după evaluare medicală; - rifabutină (împotriva infecţiilor bacteriene); - sildenafil, vardenafil, tadalafil (medicamente pentru disfuncţia erectilă sau pentru presiunea mare a sângelui de la nivelul circulaţiei pulmonare); - amitriptilină, desipramină, imipramină, nortriptilină, paroxetină, sertralină, trazodonă (pentru tratamentul depresiei şi anxietăţii); - maraviroc (pentru tratamentul infecţiei cu HIV); - metadonă (pentru tratamentul dependenţei de opioide); - carbamazepină (pentru prevenirea crizelor convulsive sau pentru a trata unele tipuri de durere de origine nervoasă); - colchicină (pentru tratamentul gutei); - bosentan (pentru tratamentul presiunii mari a sângelui de la nivelul circulaţiei pulmonare); - buspironă, clorazepat, diazepam, estazolam, flurazepam, midazolam care nu este administrat pe cale orală, zoldipem (medicamente sedative); - perfenazină, risperidonă, tioridazină (pentru tratamentul afecţiunilor psihice); Aceasta nu este o listă completă de medicamente. Spuneţi medicului dumneavoastră despre toate medicamentele pe care le luaţi. Darunavir Accord împreună cu alimente şi băuturi Vezi punctul 3 “Cum să luați Darunavir Accord.” Sarcina și alăptarea Informaţi imediat medicul dacă sunteţi gravidă, intenționați să rămâneți gravidă sau dacă alăptați. Femeile gravide sau care alăptează nu trebuie să ia Darunavir Accord concomitent cu ritonavir, cu excepţia unei indicaţii specifice a medicului. Femeile gravide sau care alăptează nu trebuie să ia Darunavir Accord concomitent cu cobicistat. Se recomandă ca femeile infectate cu HIV să nu alăpteze copilul, atât din cauza posibilităţii ca sugarul să fie infectat cu HIV prin laptele de mamă, cât şi din cauza efectelor necunoscute al medicamentului asupra sugarului. Conducerea vehiculelor şi folosirea utilajelor Nu folosiţi utilaje şi nu conduceţi vehicule dacă vă simţiţi amețit după ce aţi luat Darunavir Accord. Darunavir Accord 75 mg conține lactoză monohidrat. Dacă vi s-a spus de către medicul dumneavoastră că aveți intoleranță la anumite zaharuri nu trebuie să utilizați acest medicament. Darunavir Accord 75 mg conține propilenglicol. Acest medicament conține propilenglicol 10,42 mg în fiecare comprimat filmat. Dacă copilul dumneavoastră are mai puțin de 4 săptămâni adresați-vă medicului dumneavoastră sau 6 farmacistului înainte de a îi da acest medicament, în special în situația în care copilul dumneavoastră folosește alte medicamente care conțin propilenglicol sau alcool etilic. Darunavir Accord 150 mg conține lactoză monohidrat. Dacă vi s-a spus de către medicul dumneavoastră că aveți intoleranță la anumite zaharuri nu trebuie să utilizați acest medicament. Darunavir Accord 150 mg conține propilenglicol. Acest medicament conține propilenglicol 20,84 mg în fiecare comprimat filmat. Dacă copilul dumneavoastră are mai puțin de 4 săptămâni adresați-vă medicului dumneavoastră sau farmacistului înainte de a îi da acest medicament, în special în situația în care copilul dumneavoastră folosește alte medicamente care conțin propilenglicol sau alcool etilic. Darunavir Accord 300 mg conține lactoză monohidrat. Dacă vi s-a spus de către medicul dumneavoastră că aveți intoleranță la anumite zaharuri nu trebuie să utilizați acest medicament. Darunavir Accord 300 mg conține propilen glicol. Acest medicament conține propilenglicol 41,66 mg în fiecare comprimat filmat. Dacă copilul dumneavoastră are mai puțin de 4 săptămâni adresați-vă medicului dumneavoastră sau farmacistului înainte de a îi da acest medicament, în special în situația în care copilul dumneavoastră folosește alte medicamente care conțin propilenglicol sau alcool etilic. Darunavir Accord 300 mg conține Galben amurg FCF (E110) care poate determina reacții alergice. 3. Cum să luați Darunavir Accord Luaţi întotdeauna acest medicament exact aşa cum este descris în acest prospect sau aşa cum v-a spus medicul dumneavoastră, farmacistul sau asistenta medicală. Discutați cu medicul dumneavoastră, farmacistul sau asistenta medicală dacă nu sunteţi sigur. Chiar dacă vă simţiţi mai bine, nu întrerupeți administrarea Darunavir Accord și ritonavir fără să discutaţi cu medicul. Dupa ce a început tratamentul, doza sau forma farmaceutică nu trebuie modificate sau tratamentul nu trebuie întrerupt fără recomandarea medicului. Doza pentru copii şi adolescenţi cu vârsta de 3 ani și peste, cântărind cel puţin 15 de kilograme, care nu au luat medicamente antiretrovirale înainte (medicul copilului dumneavoastră va determina acest lucru) Medicul va stabili doza corectă ce se va administra o dată pe zi, în funcţie de greutatea copilului (vezi tabelul de mai jos).Această doză nu trebuie să să depăşească doza recomandată pentru adulţi, care este de 800 miligrame Darunavir Accord împreună cu 100 miligrame ritonavir o dată pe zi. Medicul vă va informa care este doza de Darunavir Accord comprimate și ritonavir (capsule, comprimate sau soluție) pe care copilul trebuie să o ia. Greutatea O doză de darunavir este O doză de ritonavira este între 15 şi 30 kilograme 600 mg 100 mg între 30 şi 40 kilograme 675 mg* 100 mg peste 40 kilograme 800 mg 100 mg a ritonavir soluţie orală: 80 miligrame pe mililitru Doza pentru copiii cu vârsta de 3 ani și peste, care cântăresc cel puțin 15 kilograme, care au luat medicamente antiretrovirale înainte (medicul copilului dumneavoastră va determina acest lucru) Medicul va stabili doza corectă în funcţie de greutatea copilului (vezi tabelul de mai jos). Medicul va stabili dacă pentru copil este indicată administrarea dozei o dată pe zi sau de două ori pe zi. Această doză nu trebuie să depăşească doza recomandată pentru adulţi, care este de Darunavir Accord 600 7 miligrame împreună cu 100 miligrame ritonavir de două ori pe zi sau Darunavir Accord 800 miligrame împreună cu 100 miligrame ritonavir o dată pe zi. Medicul vă va informa care este doza de Darunavir Accord comprimate și ritonavir (capsule, comprimate sau soluție) pe care copilul trebuie să o ia. Sunt disponibile și comprimate cu concentrații mai mari și e posibil ca medicul să prescrie o anumită asociere de comprimate pentru a obține schema de tratament adecvată. Darunavir suspensie orală poate fi, de asemenea, disponibil. Medicul dumneavoastră va decide dacă comprimatele de darunavir sau suspensia orală sunt adecvate pentru copil. Administrarea dozei de două ori pe zi Greutatea O doză este între 15 şi 30 kilograme 375 mg darunavir** + 50 mg ritonavir de două ori pe zi între 30 şi 40 kilograme 450 mg darunavir** + 60 mg ritonavir de două ori pe zi peste 40 kilograme* 600 mg darunavir + 100 mg ritonavir de două ori pe zi * Pentru adolescenții cu vârsta de 12 ani sau peste, cântărind cel puțin 40 kilograme, medicul va stabili dacă se poate folosi administrarea unei doze unice zilnice de Darunavir Accord 800 miligrame. Această doză nu poate fi administrată cu aceste comprimate. Darunavir Accord este disponibil și în alte concentrații. Administrarea dozei o dată pe zi Greutatea O doză de darunavir este O doză de ritonavira este între 15 şi 30 kilograme 600 mg 100 mg între 30 şi 40 kilograme 675 mg* 100 mg peste 40 kilograme 800 mg 100 mg a ritonavir oluţie orală: 80 mg per mililitru Instrucțiuni pentru copii - Copilul trebuie să ia întotdeauna Darunavir Accord asociat cu ritonavir. Darunavir Accord nu poate acţiona adecvat fără ritonavir. - Copilul trebuie să ia dozele adecvate de Darunavir Accord și ritonavir de 2 ori pe zi sau o dată pe zi. Dacă este prescris ca Darunavir Accord să fie luat de două ori pe zi, copilul trebuie să ia o doză dimineața și o doză seara. Medicul copilului dumneavoastră va stabili dozele adecvate pentru copilul dumneavoastră. - Copilul trebuie să ia Darunavir Accord cu alimente. Darunavir Accord nu poate acţiona adecvat fără alimente. Felul alimentelor nu are importanţă. - Copilul trebuie să înghită comprimatele cu lichide precum apă sau lapte. Doza pentru adulţi care nu au luat înainte medicamente antiretrovirale (medicul dumneavoastră va stabili acest lucru) Veți avea nevoie de o doză diferită de Darunavir Accord, care nu se poate administra cu aceste 7 comprimate. Darunavir Accord este disponibil și în alte concentrații. Doze pentru adulţi care au luat înainte medicamente antiretrovirale (medicul dumneavoastră va stabili acest lucru) Doza este fie: - 600 miligrame (2 comprimate de Darunavir Accord 300 miligrame sau 1 comprimat de Darunavir Accord 600 miligrame) asociat cu ritonavir 100 miligrame, de două ori pe zi. SAU - 800 miligrame (2 comprimate de Darunavir Accord 400 miligrame sau 1 comprimat de Darunavir Accord 800 miligrame) asociat cu ritonavir 100 miligrame, o dată pe zi. Vă rugăm discutaţi cu medicul care este doza potrivită pentru dumneavoastră. Instrucțiuni pentru adulți 8 Instrucțiuni pentru adulți - Luaţi întotdeauna întotdeauna Darunavir Accord asociat cu ritonavir. Darunavir Accord nu poate acţiona adecvat fără ritonavir. - Dimineața, luați 600 miligrame de Darunavir Accord asociat cu ritonavir 100 miligrame. - Seara, luați 600 miligrame de Darunavir Accord asociat cu ritonavir 100 miligrame. - Luaţi Darunavir Accord cu alimente. Darunavir Accord nu poate acţiona adecvat fără alimente. Felul alimentelor nu are importanţă - Comprimatele se iau cu lichide cum ar fi apă sau lapte. - Darunavir Accord 75 miligrame sau 150 mg comprimate a fost creat pentru a fi administrat copiilor, dar poate fi administrat și adulților, în anumite cazuri. Îndepărtarea capacului securizat pentru copii Flaconul din plastic este livrat cu un capac cu sistem de închidere securizat pentru copii, care trebuie deschis după cum urmează - Apăsaţi capacul din plastic, cu filet, în jos, în timp ce îl rotiţi în sens invers acelor de ceasornic. - Îndepărtaţi capacul deşurubat. Flaconul din plastic este livrat cu un capac cu sistem de închidere securizat pentru copii, care trebuie deschis după cum urmează: - Apăsaţi capacul din plastic, cu filet, în jos, în timp ce îl rotiţi în sens invers acelor de ceasornic. - Îndepărtaţi capacul deşurubat. Dacă utilizaţi mai mult Darunavir Accord decât trebuie Adresaţi-vă imediat medicului dumneavoastră, farmacistului sau asistentei medicale. Dacă uitaţi să luaţi Darunavir Accord Dacă observaţi în decurs de 6 ore, trebuie să luaţi imediat comprimatele/ul. Luaţi întotdeauna medicamentul în asociere cu cobicistat sau ritonavir şi împreună cu alimente. Dacă observați după 6 ore, atunci săriţi administrarea şi luaţi următoarea doză în mod obişnuit. Nu luaţi o doză dublă pentru a compensa doza uitată. Nu întrerupeţi utilizarea Darunavir Accord fără să discutaţi în prealabil cu medicul. Tratamentul anti-HIV poate creşte senzaţia dumneavoastră de stare de bine. Chiar dacă vă simţiţi mai bine, nu încetaţi să luaţi Darunavir Accord. Discutaţi mai întâi cu medicul dumneavoastră. Dacă aveţi orice întrebări suplimentare cu privire la utilizarea acestui medicament, adresaţi-vă medicului dumneavoastră, farmacistului sau asistentei medicale 4. Reacții adverse posibile În timpul tratamentului pentru infecţia cu HIV poate să apară o creştere a greutăţii corporale şi a concentraţiilor plasmatice ale lipidelor şi a glicemiei. Acestea sunt parţial asociate cu îmbunătăţirea stării de sănătate şi cu stilul de viaţă, şi în cazul lipidelor plasmatice, este asociată uneori cu administrarea medicamentelor folosite în tratamentul infecţiei cu HIV. Medicul dumneavoastră va monitoriza aceste modificări. Ca toate medicamentele, acest medicament poate provoca reacţii adverse, cu toate că nu apar la toate persoanele. Spuneţi medicului dumneavoastră dacă vă apar oricare dintre următoarele reacţii adverse. S-au raportat probleme la nivelul ficatului care pot fi, ocazional, severe. Medicul dumneavoastră trebuie să vă efectueze analize de sânge înainte de a începe tratamentul cu Darunavir Accord. Dacă aveţi infecţie cronică cu virusul hepatitic B sau C, medicul dumneavoastră trebuie să vă efectueze, mai des, analize de sânge, deoarece aveţi un risc crescut de apariţie a problemelor de ficat. Discutaţi cu 9 medicul dumneavoastră care sunt semnele şi simptomele problemelor la nivelul ficatului. Acestea pot include: îngălbenire a pielii sau a albului ochilor, urină închisă la culoare (de culoarea ceaiului), scaune (materii fecale) de culoare deschisă, greaţă, vărsături, pierdere a poftei de mâncare, sau durere, disconfort, sau sensibilitate în partea dreaptă a corpului, sub marginea coastelor. Erupţie pe piele (mai frecventă în cazul utilizării împreună cu raltegravir), mâncărimi. Erupţia pe piele este, în mod obişnuit, uşoară până la moderată. O erupţie pe piele poate fi, de asemenea, un simptom al unei afecțiuni severe, care apare rar. De aceea, este important să vă adresaţi medicului dumneavoastră în cazul în care vă apare o erupţie pe piele. Medicul dumneavoastră vă va sfătui cum să trataţi simptomele sau dacă trebuie să întrerupeţi administrarea Darunavir Accord. Alte reacţii adverse severe, relevante clinic, au fost diabetul zaharat (frecvent) şi inflamaţia pancreasului (mai puţin frecventă). Reacţii adverse foarte frecvente (pot afecta mai mult de 1 din 10 persoane): - diaree. Reacţii adverse frecvente (pot afecta până la 1 din 10 persoane): - vărsături, greaţă, durere abdominală sau distensie abdominală, indigestie, flatulenţă; - dureri de cap, oboseală, ameţeală, somnolenţă, amorţeli, furnicături sau dureri la nivelul mâinilor sau picioarelor, pierdere a puterii, dificultate de a adormi. Reacţii adverse mai puţin frecvente (pot afecta până la 1 din 100 persoane): - durere în piept, modificări ale electrocardiogramei, bătăi rapide ale inimii; - sensibilitate scăzută sau neobișnuită a pielii, senzație de înţepături la nivelul pielii, perturbări ale atenţiei, pierderi de memorie, probleme de echilibru; - respiraţie dificilă, tuse, sângerări nazale, iritaţie a gâtului; - inflamaţie a stomacului sau a gurii, arsuri în capul pieptului, senzaţie de vărsături, gură uscată, disconfort abdominal, constipaţie, eructaţii; - insuficienţă renală, pietre la rinichi, dificultăţi la urinare, eliminare frecventă sau excesivă de urină, uneori în cursul nopţii; - urticarie, umflare gravă a pielii şi a altor ţesuturi (cel mai adesea a buzelor şi a ochilor), eczemă, transpiraţie excesivă, transpiraţii nocturne, cădere a părului, acnee, descuamare a pielii, modificări ale culorii unghiilor; - dureri musculare, crampe sau slăbiciune musculară, durere la nivelul extremităţilor, osteoporoză; - încetinire a funcţiei glandei tiroide; aceasta se poate observa la analizele de sânge; - tensiune arterială mare, înroşire a feţei; - ochi roşii sau uscaţi; - febră, edem al membrelor inferioare din cauza acumulării de lichide, stare generală de rău, iritabilitate, durere; - simptome de infecţie, herpes simplex; - disfuncţii erectile, mărire a sânilor; - tulburări ale somnului, somnolenţă, depresie, anxietate, vise anormale, scădere a dorinţei sexuale. Reacţii adverse rare (pot afecta până la 1 din 1000 persoane): - reacţie denumită DRESS [erupţie severă pe piele, care poate fi însoţită de febră, oboseală, umflare a feţei sau a ganglionilor limfatici, creştere a numărului de eozinofile (un tip de globule albe din sânge), efecte la nivelul ficatului, rinichilor sau plămânilor]; - infarct miocardic, bătăi lente ale inimii, palpitaţii; - tulburări de vedere; - frisoane, senzaţii neobișnuite; - senzaţie de confuzie sau dezorientare, dispoziţie modificată, nelinişte; - leşin, crize epileptice, modificări ale gustului sau pierdere a gustului; - ulceraţii la nivelul gurii, vărsături cu sânge, inflamaţie a buzelor, buze uscate, limbă încărcată; - secreţii nazale; 10 - leziuni pe piele, piele uscată; - rigiditate musculară sau a articulaţiilor, dureri articulare cu sau fără inflamaţie; - modificări ale unor valori ale celulelor din sânge sau a biochimiei sângelui. Acestea pot fi decelate la analizele de sânge şi/sau de urină. Medicul dumneavoastră vă va explica aceste modificări. De exemplu: număr crescut al anumitor tipuri de globule albe din sânge. Unele reacţii adverse sunt caracteristice pentru medicamentele anti-HIV din aceeaşi familie cu Darunavir Accord. Acestea sunt: - dureri musculare, sensibilitate sau slăbiciune musculară. Rareori, aceste tulburări musculare au fost grave. Raportarea reacțiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale http://www.anm.ro/. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Darunavir Accord A nu se lăsa la vederea şi îndemâna copiilor. Nu utilizați acest medicament după data de expirare înscrisă pe cutie și pe eticheta flaconului după EXP. Data de expirare se referă la ultima zi a lunii respective. Acest medicament nu necesită condiţii speciale de păstrare. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conţine Darunavir Accord - Substanța activă este darunavir. Fiecare comprimat filmat conține darunavir 75 mg (sub formă de darunavir propilenglicolat). Fiecare comprimat filmat conține darunavir 150 mg (sub formă de darunavir propilenglicolat). Fiecare comprimat filmat conține darunavir 300 mg (sub formă de darunavir propilenglicolat). Fiecare comprimat filmat conține darunavir 600 mg (sub formă de darunavir propilenglicolat). Celelalte componente sunt: Darunavir Accord 75 mg comprimate filmate Lactoză monohidrat, celuloză microcristalină (tip 102), povidonă K30, crospovidonă, dioxid de siliciu coloidal anhidru, stearat de magneziu. Filmul (alb): alcool polivinilic (E1203), dioxid de titan (E 171), macrogol (1521), talc (E553b). Darunavir Accord 150 mg comprimate filmate Lactoză monohidrat, celuloză microcristalină (tip 102), povidonă K30, crospovidonă, dioxid de siliciu coloidal anhidru, stearat de magneziu. Filmul (alb): alcool polivinilic (E1203), dioxid de titan (E 171), macrogol (1521), talc (E553b). 11 Darunavir Accord 300 mg comprimate filmate Lactoză monohidrat, celuloză microcristalină (tip 102), povidonă K30, crospovidonă, dioxid de siliciu coloidal anhidru, stearat de magneziu. Filmul (portocaliu): alcool polivinilic (E1203), macrogol (1521), dioxid de titan (E 171), talc (E553b), Galben amurg FCF (E110). Darunavir Accord 600 mg comprimate filmate Lactoză monohidrat, celuloză microcristalină (tip 102), povidonă K30, crospovidonă, dioxid de siliciu coloidal anhidru, stearat de magneziu. Filmul (portocaliu): alcool polivinilic (E1203), macrogol (1521), dioxid de titan (E 171), talc (E553b), Galben amurg FCF (E110). Cum arată Darunavir Accord şi conţinutul ambalajului Darunavir Accord 75 mg mg comprimate filmate Comprimate de culoare albă, în formă de capsulă, marcate cu „75” pe o faţă, cu dimensiuni: lungime: 9,4 ± 0,2 mm, lățime: 4,5 ± 0,2 mm și grosime: 3,4 ± 0,3 mm. Darunavir Accord 150 mg mg comprimate filmate Comprimate ovale, de culoare albă, marcate cu „150” pe o faţă, cu dimensiuni: lungime: 13,8 ± 0,2 mm, lățime: 7,0 ± 0,2 mm și grosime: 3,6 ± 0,3 mm. Darunavir Accord 150 mg mg comprimate filmate Comprimate ovale, de culoare portocalie, marcate cu „300” pe o faţă, cu dimensiuni: lungime: 16,1 ± 0,2 mm, lățime: 8,1 ± 0,2 mm și grosime: 5,2 ± 0,3 mm. Darunavir Accord 600 mg mg comprimate filmate Comprimate ovale, de culoare portocalie, marcate cu „600” pe o faţă, cu dimensiuni: lungime: 20,2 ± 0,2 mm, lățime: 10,2 ± 0,2 mm și grosime: 6,8 ± 0,4 mm. Mărimi de ambalaj: Darunavir Accord 75 mg comprimate filmate Un flacon cu 480 comprimate Darunavir Accord 150 mg comprimate filmate Un flacon cu 240 comprimate Darunavir Accord 300 mg comprimate filmate Un flacon cu 120 comprimate Un flacon cu 30 comprimate Darunavir Accord 600 mg comprimate filmate Un flacon cu 60 comprimate "
"Citiți cu atenție și în întregime acest prospect înainte de a începe să utilizați acest medicament deoarece conține informații importante pentru dumneavoastră. Utilizați întotdeauna acest medicament conform indicațiilor din acest prospect sau indicațiilor medicului dumneavoastră sau farmacistului. - Păstrați acest prospect. S-ar putea să fie necesar să-l recitiți. - Întrebați farmacistul dacă aveți nevoie de mai multe informații sau recomandări. - Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. Vezi pct. 4. - Dacă nu vă simțiți mai bine sau vă simțiți mai rău, trebuie să vă adresați unui medic. Ce găsiți în acest prospect 1. Ce este Defumoxan și pentru ce se utilizează 2. Ce trebuie să știți înainte să utilizați Defumoxan 3. Cum să utilizați Defumoxan 4. Reacții adverse posibile 5. Cum se păstrează Defumoxan 6. Conținutul ambalajului și alte informații 1. Ce este Defumoxan și pentru ce se utilizează Renunțarea la fumat și reducerea poftei de nicotină la fumătorii care doresc să se oprească din fumat. Obiectivul tratamentului cu Defumoxan este renunțarea permanentă la utilizarea -produselor cu conținut de nicotină. Utilizarea Defumoxan permite o reducere treptată a dependenței de nicotină prin ameliorarea simptomelor de sevraj. 2. Ce trebuie să știți înainte să utilizați Defumoxan Nu utilizați Defumoxan: - dacă sunteți alergic la citizină sau la oricare dintre celelalte componente ale acestui medicament (enumerate la pct. 6). - dacă aveți angină instabilă, - dacă aveți antecedente de infarct miocardic recent, - dacă aveți bătăi neregulate ale inimii semnificative din punct de vedere clinic, - dacă ați avut recent un accident vascular cerebral, - dacă sunteți gravidă sau alăptați. Atenționări și precauții Defumoxan trebuie utilizat cu precauție în caz de cardiopatie ischemică, insuficiență cardiacă, hipertensiune arterială, feocromocitom (o tumoră a glandei suprarenale), ateroscleroză (întărirea arterelor) și alte boli vasculare periferice, ulcer gastric și duodenal, boală de reflux gastroesofagian, hipertiroidism (tiroidă hiperactivă), diabet, schizofrenie, insuficiență renală și hepatică. 2 Defumoxan trebuie luat doar de persoanele care au intenția serioasă să se dezobișnuiască de nicotină. Utilizarea Defumoxan și continuarea fumatului poate duce la agravarea reacțiilor adverse ale nicotinei. Copii și adolescenți Din cauza experienței limitate, nu se recomandă utilizarea medicamentului la persoane cu vârsta sub 18 ani. Vârstnici Din cauza experienței clinice limitate, nu se recomandă utilizarea Defumoxan la pacienți vârstnici cu vârsta peste 65 de ani. Pacienți cu insuficiență renală și hepatică Nu există experiență clinică privind utilizarea Defumoxan la pacienți cu insuficiență renală sau hepatică, prin urmare nu se recomandă utilizarea medicamentului la astfel de pacienți. Defumoxan împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. Nu luați Defumoxan împreună cu medicamente antituberculoase. În unele cazuri, ca rezultat al opririi fumatului, cu sau fără Defumoxan, este posibil să fie necesară ajustarea dozei altor medicamente. Acest lucru este important în special dacă utilizați alte medicamente care conțin teofilină (pentru tratamentul astmului), tacrină (pentru boala Alzheimer), clozapină (pentru schizofrenie) și ropinirol (pentru tratamentul bolii Parkinson). Discutați cu medicul dumneavoastră sau cu farmacistul dacă nu sunteți sigur. În prezent nu se cunoaște dacă Defumoxan poate să reducă eficacitatea contraceptivelor hormonale cu acțiune sistemică. Dacă utilizați contraceptive hormonale cu acțiune sistemică, trebuie să adăugați o a doua metodă de barieră (de exemplu prezervative). Sarcina şi alăptarea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului sau farmacistului pentru recomandări înainte de a lua acest medicament. Dacă sunteți femeie în perioada fertilă, trebuie să utilizați metode eficiente de contracepție. Adresațivă medicului dumneavoastră pentru recomandări. Defumoxan este contraindicat în timpul sarcinii și alăptării. Conducerea vehiculelor şi folosirea utilajelor Defumoxan nu are nicio influență asupra capacității de a conduce vehicule și de a folosi utilaje. Oprirea fumatului Efectele modificărilor rezultate în organismul dumneavoastră în urma opririi fumatului, cu sau fără tratament cu Defumoxan, pot influența modul de acțiune al altor medicamente. Prin urmare, este posibil să fie necesară ajustarea dozei în unele cazuri. Vezi secțiunea de mai sus „Defumoxan împreună cu alte medicamente” pentru detalii suplimentare. La unele persoane, oprirea fumatului cu sau fără tratament a fost asociată cu un risc crescut de a prezenta modificări de gândire sau comportament, sentimente de depresie și anxietate (arareori incluzând ideație suicidară și tentativă de suicid) și poate fi asociată cu o agravare a unei tulburări psihice. Dacă aveți antecedente de tulburare psihică, trebuie să vorbiți despre acest lucru cu medicul dumneavoastră. 3 3. Cum să utilizați Defumoxan Utilizați întotdeauna acest medicament exact așa cum este descris în acest prospect sau aşa cum v-a spus medicul dumneavoastră sau farmacistul. Discutați cu medicul dumneavoastră sau cu farmacistul dacă nu sunteți sigur. Un ambalaj de Defumoxan (100 comprimate) este suficient pentru un tratament complet. Durata tratamentului este de 25 de zile. Defumoxan este pentru utilizare orală și trebuie luat împreună cu o cantitate adecvată de apă în conformitate cu următoarea schemă. Zile de tratament Doza recomandată Doza zilnică maximă Zilele de la 1 la 3 1 comprimat la fiecare 2 ore 6 comprimate Zilele de la 4 la 12 1 comprimat la fiecare 2,5 ore 5 comprimate Zilele de la 13 la 16 1 comprimat la fiecare 3 ore 4 comprimate Zilele de la 17 la 20 1 comprimat la fiecare 5 ore 3 comprimate Zilele de la 21 la 25 1 - 2 comprimate pe zi Până la 2 comprimate Fumatul trebuie oprit cel târziu în ziua 5 de tratament. Fumatul nu trebuie continuat în timpul tratamentului, deoarece acest lucru ar putea agrava reacțiile adverse. În caz de eșec al tratamentului, tratamentul trebuie întrerupt și poate fi reluat după 2 - 3 luni. Dacă utilizați mai mult Defumoxan decât trebuie În cazul unui supradozaj cu Defumoxan sunt observate simptome de intoxicație cu nicotină. Simptomele de supradozaj includ stare generală de rău, greață, vărsături, creșterea frecvenței inimii, fluctuații ale tensiunii arteriale, probleme de respirație, încețoșarea vederii, convulsii. Dacă prezentați oricare dintre simptomele descrise sau un simptom care nu este menționat în acest prospect, încetați să luați Defumoxan și contactați-l pe medicul dumneavoastră sau pe farmacist. Dacă uitați să utilizați Defumoxan Nu luați o doză dublă pentru a compensa doza uitată. Dacă încetați să utilizați Defumoxan Dacă aveți orice întrebări suplimentare cu privire la acest medicament, adresați-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Aceste reacții adverse pot apărea cu anumite frecvențe, care sunt definite după cum urmează: Foarte frecvente - pot afecta mai mult de 1 din 10 utilizatori: modificare a apetitului (în principal creștere), creștere în greutate, amețeli, iritabilitate, modificări ale dispoziției, anxietate, creșterea tensiunii arteriale (hipertensiune arterială), gură uscată, diaree, erupții trecătoare pe piele, oboseală, tulburări de somn (insomnie, somnolență, letargie, vise anormale, coșmaruri), cefalee, creșterea frecvenței inimii, greață, modificări ale gustului, pirozis, constipație, vărsături, dureri abdominale (în special la nivelul etajului abdominal superior), dureri musculare. Frecvente - pot afecta între 1 și 10 din 100 utilizatori: dificultate de concentrare, încetinirea frecvenței inimii, distensie abdominală, senzație de arsură la nivelul limbii, stare generală de rău. Mai puțin frecvente - pot afecta între 1 și 10 din 1000 utilizatori: senzația de greutate în cap, scăderea libidoului, lăcrimare, dispnee, creșterea expectorației, salivație excesivă, transpirații, scăderea elasticității pielii, epuizare, creșterea nivelului transaminazelor serice. 4 Majoritatea reacțiilor adverse de mai sus apar la începutul tratamentului și se remit odată cu continuarea acestuia. Aceste simptome pot fi, de asemenea, și rezultatul renunțării la fumat (simptome de sevraj), nu al tratamentului cu Defumoxan. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Defumoxan Nu lăsați acest medicament la vederea și îndemâna copiilor. A se păstra la temperaturi sub 25 °C în ambalajul original, pentru a fi protejat de umiditate și lumină. Nu utilizați acest medicament după data de expirare înscrisă pe cutie. Data de expirare se referă la ultima zi a lunii respective. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conține Defumoxan - Substanța activă este citizina. Un comprimat conține citizină 1,5 mg. - Celelalte componente sunt: manitol (E 421), celuloză microcristalină, stearat de magneziu, dibehenat de glicerol, hipromeloză 3 mPas. Cum arată Defumoxan și conținutul ambalajului Defumoxan este un comprimat rotund, biconvex, de culoare albă, cu diametrul de 6 mm. Blistere din PVC-PCTFE/Al plasate într-o cutie de carton care conține 100 comprimate"
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Diclorhidrat de betahistină Accord şi pentru ce se utilizează 2. Ce trebuie să ştiţi înainte să utilizați Diclorhidrat de betahistină Accord 3. Cum să utilizați Diclorhidrat de betahistină Accord 4. Reacţii adverse posibile 5. Cum se păstrează Diclorhidrat de betahistină Accord 6. Conţinutul ambalajului şi alte informaţii 1. Ce este Diclorhidrat de betahistină Accord şi pentru ce se utilizează Betahistina este un tip de medicament denumit “analog al histaminei”. Betahistina se utilizează pentru tratamentul bolii Ménière caracterizată prin: - senzație de amețeală însoțită de greaţă sau vărsături - ţiuituri în urechi - pierdere a auzului sau probleme cu auzul Cum funcționează Diclorhidrat de betahistină Accord Mecanismul de acțiune al Diclorhidrat de betahistină Accord este cunoscut parțial. Cercetările au arătat că Diclorhidrat de betahistină Accord poate preveni o criză a bolii Ménière sau poate reduce severitatea crizelor. 2. Ce trebuie să știți înainte să utilizați Diclorhidrat de betahistină Accord Nu luați Diclorhidrat de betahistină Accord dacă: • sunteţi alergic la betahistină (diclorhidrat) sau oricare dintre celelalte componente ale acestui medicament (enumerate la pct.6); • aveţi feocromocitom (o afecțiune rară a glandei suprarenale). Nu luați acest medicament dacă oricare dintre punctele de mai sus este valabil în cazul dumneavoastră. Dacă nu sunteți sigur, cereți sfatul medicului dumneavoastră sau farmacistului înainte să luați Diclorhidrat de betahistină Accord. Atenționări și precauții Înainte să începeți să luaţi Diclorhidrat de betahistină Accord rețineți următoarele puncte și cereți sfatul medicului dumneavoastră sau farmacistului dacă aveți - simptome ce pot indica ulcer gastric sau aţi avut ulcer gastric în trecut; - astm bronşic; 2 - urticarie, erupție cutanată sau secreții nazale apoase cauzate de alergie, deoarece aceste simptome pot fi agravate; - tensiune arterială mică. Dacă oricare dintre cele menţionate mai sus apare la dumneavoastră (sau dacă nu sunteți sigur), cereți sfatul medicului dumneavoastră sau farmacistului înainte să luați Diclorhidrat de betahistină Accord. Medicul dumneavoastră poate dori să vă monitorizeze atent dacă utilizați Diclorhidrat de betahistină Accord. Copii Utilizarea Diclorhidrat de betahistină Accord nu este recomandat la copii cu vârsta sub 18 ani. Diclorhidrat de betahistină Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau ați putea lua orice alte medicamente, care includ medicamente fără prescripție medicală. Spuneți întotdeauna medicului dumneavoastră sau farmacistului dacă utilizați oricare dintre următoarele medicamente: Antihistaminice (medicamente utilizate în principal în tratamentul alergiei, precum febra fânului și/sau a răului de mișcare). Aceste medicamente pot reduce (teoretic) efectul Diclorhidrat de betahistină Accord. De asemenea, Diclorhidrat de betahistină Accord poate reduce efectul antihistaminicelor. Inhibitori ai monoaminoxidazei (inhibitori MAO) – medicamente utilizate în tratamentul depresiei sau în tratamentul bolii Parkinson. Aceste medicamente pot crește gradul de expunere la Diclorhidrat de betahistină Accord. Dacă oricare de mai sus este valabil în cazul dumneavoastră sau dacă nu sunteți sigur, cereți sfatul medicului sau farmacistului înainte să luați Diclorhidrat de betahistină Accord. Diclorhidrat de betahistină Accord împreună cu alimente şi băuturi Puteți să luaţi Diclorhidrat de betahistină Accord cu sau fără alimente. Cu toate acestea, Diclorhidrat de betahistină Accord poate cauza un ușor disconfort gastric (vezi pct. 4). Administrarea medicamentului împreună cu alimente reduce disconfortul gastric. Sarcina, alăptarea și fertilitatea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. Nu se știe dacă Diclorhidrat de betahistină Accord influențează negativ copilul încă nenăscut; • opriți Diclorhidrat de betahistină Accord și spuneți medicului dumneavoastră dacă sunteți gravidă sau credeți că ați putea fi gravidă; • nu luați Diclorhidrat de betahistină Accord dacă sunteți gravidă, cu excepția cazului în care medicul dumneavoastră v-a spus că tratamentul este necesar; • nu se știe dacă Diclorhidrat de betahistină Accord trece în laptele matern. Nu luați Diclorhidrat de betahistină Accord dacă alăptați cu excepția cazului în care medicul dumneavoastră v-a recomandat astfel. Conducerea vehiculelor şi folosirea utilajelor Betahistina este utilizată în tratamentul bolii Ménière. Această boala vă poate influența în mod negativ capacitatea de a conduce vehicule și de a folosi utilaje. Este puțin probabil ca Diclorhidrat de betahistină Accord să vă afecteze capacitatea de a conduce vehicule sau de a folosi utilaje. 3. Cum să utilizați Diclorhidrat de betahistină Accord 3 Utilizați întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau farmacistul dacă nu sunteţi sigur; • medicul dumneavoastră vă poate modifica doza, în funcție de rezultatele obținute; • nu încetați să luați Diclorhidrat de betahistină Accord. Este posibil să treacă un timp până apar rezultatele tratamentului. Cum să iau Diclorhidrat de betahistină Accord? • luați comprimatele cu puțină apă; • puteți să luați Diclorhidrat de betahistină Accord cu sau fără alimente. Cu toate acestea, Diclorhidrat de betahistină Accord poate cauza un ușor disconfort gastric (vezi pct. 4). Administrarea medicamentului în timpul mesei reduce disconfortul gastric. Tratamentul începe cu doza de 24-48 mg diclorhidrat de betahistină pe zi, luată oral în trei prize egale și, de preferință, împreună cu alimente. Din acest motiv, sunt disponibile comprimate care conțin diclorhidrat de betahistină 8 mg și 16 mg. În general dozele de întreținere variază între 24-48 mg diclorhidrat de betahistină pe zi. Dacă este necesară o doză de întreținere mai mare, comprimatele de 24 mg pot fi utilizate de două ori pe zi (un comprimat dimineața și unul seara). Doza zilnică nu trebuie să depășească 48 mg diclorhidrat de betahistină. Încercați să luați comprimatele la aceeași oră zilnic. Astfel veți avea în corp o cantitate constantă de medicament. De asemenea, va fi ușor să vă amintiți să luați medicamentul. Comprimatul poate fi divizat în doze egale. Dacă luați mai mult Diclorhidrat de betahistină Accord decât trebuie Dacă luați mai mult Diclorhidrat de betahistină Accord decât trebuie puteți avea greață, amețeală sau durere de stomac. Spuneți medicului dumneavoastră dacă sunteți îngrijorat. Dacă uitaţi să luați Diclorhidrat de betahistină Accord Dacă aţi omis o doză, nu o luați mai târziu. Luați următoarea doza la ora obișnuită. Nu luaţi o doză dublă pentru a compensa doza uitată. Dacă încetaţi să luaţi Diclorhidrat de betahistină Accord Nu întrerupeți tratamentul cu Diclorhidrat de betahistină Accord fără a spune medicului chiar atunci când vă simțiți mai bine. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Următoarele reacții adverse pot să apară când luați acest medicament: Reacții alergice Dacă aveți o reacție alergică, opriți Diclorhidrat de betahistină Accord și prezentați-vă imediat la medicul dumneavoastră sau la spital. Simptomele unei reacții alergice pot fi: • erupție pe piele de culoare roșie sau cu umflături sau mâncărimi ale pielii cu senzație de arsură • umflare a feţei, buzelor, limbii sau gâtului • scădere a tensiunii arteriale • pierdere a stării de conștiență • dificultate la respirație Întrerupeți administrarea de Diclorhidrat de betahistină Accord și prezentați-vă imediat la medicul dumneavoastră sau la spital dacă observați apariția oricărei manifestări de mai sus. 4 Alte reacții adverse pot include: Frecvente (pot afecta până la 1 din 10 persoane): • greață (senzație de rău) • arsuri la stomac in partea de sus a abdomenului (pirozis) • durere de cap Rare (pot afecta până la 1 din 1000 persoane): • bătăi puternice ale inimii • senzație de apăsare în piept Alte reacții adverse care au fost raportate în timpul utilizării Diclorhidrat de betahistină Accord Probleme ușoare ale stomacului precum vărsături (stare de rău ), durere de stomac, umflare a stomacului și balonare. Dacă luați Diclorhidrat de betahistină Accord în timpul mesei puteți reduce disconfortul la stomac. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră. Acestea includ orice reacţii adverse posibile nemenţionate în acest prospect. De asemenea, puteţi raporta reacţiile adverse direct la Agenția Națională a Medicamentului și a Dispozitivelor Medicale din România Str. Aviator Sănătescu nr. 48, sector 1 București 011478-RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Diclorhidrat de betahistină Accord A nu se lăsa la vederea şi îndemâna copiilor. Nu utilizaţi acest medicament după data de expirare înscrisă pe cutie și blister după EXP. Data de expirare se referǎ la ultima zi a lunii respective. Acest medicament nu necesită condiţii speciale de temperatură pentru păstrare. A se păstra în ambalajul original pentru a fi protejat de umiditate. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conținutul ambalajului și alte informații Ce conţine Diclorhidrat de betahistină Accord Substanţa activă este diclorhidrat de betahistină. Fiecare comprimat conţine diclorhidrat de betahistină 24 mg. Celelalte componente ale comprimatelor sunt: lactoză monohidrat, povidonă K25, acid citric anhidru (E330), amidon din porumb, celuloză microcristalină, crospovidonă (tip B) și ulei vegetal hidrogenat. Cum arată Diclorhidrat de betahistină Accord şi conţinutul ambalajului Comprimat. 5 Comprimate rotunde, biconvexe, de culoare albă până la aproape albă, cu diametru de aproximativ 10 mm, nefilmate, marcate cu “GRI” pe o față și prevăzute cu o linie mediană pe cealaltă față. Comprimatul poate fi divizat în doze egale. Comprimatele sunt disponibile în blistere din PVC-PVdC/Aluminiu. Mărimi de ambalaj: cutie cu 20, 30, 50, 60, 84, 90 și 100 comprimate. Este posibil ca nu toate mărimile de ambalaj să fie comercializate"
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Doxorubicină Accord şi pentru ce se utilizează 2. Ce trebuie să ştiţi înainte să utilizați Doxorubicină Accord 3. Cum se utilizează Doxorubicină Accord 4. Reacţii adverse posibile 5. Cum se păstrează Doxorubicină Accord 6. Conţinutul ambalajului şi alte informaţii 1. Ce este Doxorubicină Accord şi pentru ce se utilizează Numele medicamentului dumneavoastră este Doxorubicină Accord 2 mg/ml concentrat pentru soluţie perfuzabilă, dar în restul prospectului va fi numit “Doxorubicină Accord” Doxorubicin aparţine grupului de medicamente numite antracicline. Aceste medicamente sunt de asemenea cunoscute ca medicamente pentruchimioterapie .Ele sunt utilizate în tratamentul diferitelor cancere, pentru a încetini sau opri creşterea celulelor canceroase. O asociere a diferitelor tipuri de medicamente anticanceroase va fi adesea utilizată pentru obţinerea unor rezultate mai bune şi pentru minimalizarea reacţiilor adverse. Doxorubicină Accord este utilizat pentru tratarea următoarelor forme de cancer: - cancer de sân - cancer al ţesutului conjunctiv, ligamentelor, osos, muscular (sarcom) - cancer care se dezvoltă în stomac sau intestin - cancer pulmonar - limfom, cancerul care afectează sistemul imunitar - leucemie, cancerul care determină numărul anormal de celule sanguine - cancer al glandei tiroide - cancer ovarian şi endometrial avansat (cancer al mucoasei uterine sau al uterului) - cancer al vezicii urinare - neuroblastom avansat (cancer al celulelor nervoase întâlnit frecvent la copii) - tumoră renală malignă la copii (tumoră Wilm) - mielom (cancer al măduvei osoase). 2. Ce trebuie să ştiţi înainte să utilizați Doxorubicină Accord 2 Nu utilizați Doxorubicină Accord: - dacă sunteţi alergic la clorhidrat de doxorubicină sau la oricare dintre celelalte componente ale acestui medicament (enumerate la pct. 6) sau la alte antracicline. - dacă vi s-a spus că sângele dumneavoastră este subţire (măduva dumneavoastră osoasă nu funcţionează bine). - dacă aţi fost tratat înainte cu doxorubicină sau medicamente chimioterapeutice similare, cum sunt idarubicina, epirubicina sau danuorubicina, deoarece tratamentul anterior cu aceste medicamente similare poate să crească riscul ca daxorubicina concentrat pentru soluţie perfuzabilă să producă reacţii adverse - - dacă aveţi tendinţa să sângeraţi uşor. - dacă suferiţi de orice fel de infecţie. - dacă suferiţi de ulcere ale cavităţii bucale. - dacă ficatul dumneavoastră nu funcţionează bine. - dacă suferiţi de infecţie a vezicii urinare (în cazul în care medicamentul vi se administrează în vezica dumneavoastră urinară). - dacă există sînge în urina dumneavoastră - dacă aţi avut infarct miocardic. - dacă aveţi insuficienţă cardiacă. - dacă aveţi ritm cardiac anormal (aritmie). Nu trebuie să vi se administreze medicamentul printr-un cateter (un tub subţire flexibil) în vezica urinară dacă aveţi: - tumoră care a crescut în peretele vezicii urinare - infecţie a tractului urinar - inflamaţie a vezicii urinare - probleme cu inserţia cateterului. Atenţionări şi precauţii Vă rugăm să spuneţi medicului dumneavoastră dacă aveţi sau aţi avut oricare dintre următoarele condiţii medicale sau boli: - număr de celule sanguine scăzut produse în măduva osoasă - probleme cardiace - tulburări hepatice - tulburări renale Trebuie de asemenea să informaţi medicul: - dacă aţi fost tratat vreodată cu doxorubicină sau oricare alt medicament anticanceros similar (antraciclină) pentru tratamentul cancerului - dacă aţi fost tratat cu radiaţii în partea superioară a corpului Înaintea şi în timpul tratamentului cu Doxorubicină Accord, medicul dumneavoastră vă va efectua următoarele teste: - numărul de celule din sânge - teste de funcţionare a inimii, ficatului şi rinichilor dumneavoastră Doxorubicina reduce puternic producţia de celule sanguine din măduva osoasă. Aceasta vă poate face mai predispus la infecţii sau sângerare. Trebuie să existe siguranţa că infecţiile şi/sau sângerările grave pot fi tratate fără întârziere şi eficace. Vă rugăm să informaţi medicul imediat: - dacă simţiţi furnicături sau senzaţie de arsură la locul de injectare. Astfel de durere poate apare dacă medicamentul se scurge în afara venei. 3 Medicul dumneavoastră va monitoriza cu atenţie funcţia dumneavoastră cardiacă în timpul tratamentului, deoarece: - doxorubicina poate afecta muşchiul cardiac - tratamentul cu doxorubicină poate conduce la insuficienţă cardiacă după o anumită doză cumulativă (adunarea mai multor doze unice) - riscul afectării muşchiului cardiac este mai mare dacă dumneavoastră aţi fost tratat anterior cu medicamente care pot afecta inima sau cu radioterapie a părţii superioare a corpului. Concentraţiile de acid uric (care arată că celulele canceroase sunt distruse) din sângele dumneavoastră pot fi crescute în timpul tratamentului. Medicul dumneavoastră vă va spune dacă este necesar să luaţi vreun medicament pentru a controla acest lucru. - Infecţiile existente trebuie tratate înainte de începerea tratamentului cu Doxorubicin concentrat pentru soluţie perfuzabilă. - Acest medicament nu este recomandat în general în asociere cu vaccinuri vii atenuate.Contactul cu persoanele recent vaccinate împotriva poliomielitei trebuie evitat. - Deoarece Doxorubicină Accord este excretat în principal prin ficat şi vezica biliară, excreţia sa poate fi redusă dacă funcţia hepatică este alterată sau dacă tractul biliar este îngustat, iar aceasta poate determina reacţii adverse secundare grave.. Doxorubicină Accord poate colora urina în roşu. Acesta nu reprezintă un semn de afectare a stării de sănătate. Doxorubicină Accord împreună cu alte medicamente Vă rugăm să spuneţi medicului dumneavoastră dacă luaţi sau aţi luat recent orice alte medicamente, inclusiv dintre cele eliberate fără prescripţie medicală. Următoarele medicamente pot interacţiona cu Doxorubicină Accord 2 mg/ml concentrat pentru soluţie perfuzabilă: - Alte citostatice (medicamente împotriva cancerului), de ex. trastuzumab antracicline (daunorubicină, epirubicină, idarubicină), cisplatină, ciclofosfamidă, ciclosporină, citarabină, dacarbazină, dactinomicină, fluorouracil, mitomicină C, taxani (de ex. paclitaxel), mercaptopurină, metotrexat, streptozocin. - Medicamente cardioactive (medicaţie pentru tratarea bolilor cardiace), de ex. blocante ale canalelor de calciu, verapamil şi digoxină - Medicamente care scad concentraţia de acid uric din sângele dumneavoastră - Inhibitori ai citocromului P-450 (medicamente care blochează citocromul P-450, care este important pentru detoxifierea corpului dumneavoastră, de muncă: de ex. cimetidină), medicamente care induc citocromul P-450 (de ex. rifampicină, barbiturice incluzând fenobarbital) - Medicamente antiepileptice (de ex. carbamazepină, fenitoină, valproat) - Medicamente antipsihotice: clozapină (un medicament folosit pentru schizofrenie) - Heparină (previne coagularea sângelui) - Medicamente antiretrovirale (medicamente împotriva unor forme speciale de viruşi) - Cloramfenicol şi sulfonamide (medicamente împotriva bacteriilor) - Progesteronă (de ex. la iminenţa de avort ) - Amfotericină B medicament utilizat împotriva bolilor fungice) - Vaccinuri vii (de ex. polio (mielită), malarie) Vă rugăm să notaţi că aceasta se aplică, de asemenea, la medicamentele utilizate recent. Sarcina, alăptarea şi fertilitatea Sarcina Se cunoaşte din studiile la animale că doxorubicina traversează placenta şi produce efcte dăunătoare asupra fătului. Dacă sunteţi gravidă, medicul dumneavoastră vă va administra doxorubicin numai dacă beneficiile tratamentului depăşesc efectul potenţial dăunător asupra copilului nenăscut.Vă rugăm să-l informaţi imediat pe medicul dumneavoastră dacă sunteţi gravidă sau dacă vă gândiţi că aţi putea fi gravidă. Alăptare 4 Nu alăptaţi în timpul tratamentului cu Doxorubicină Accord. Medicamentul poate trece la copil prin laptele matern. Fertilitatea Dacă sunteţi femeie, nu trebuie să rămâneţi gravidă pe parcursul tratamentului cu doxorubicină sau până la 6 luni după tratament. Dacă sunteţi bărbat, trebuie să luaţi măsuri de precauţie adecvate pentru a vă asigura că partenera dumneavoastră nu rămâne gravidă pe parcursul tratamentului dumneavoastră cu doxorubicină sau până la 6 luni după tratament şi cereţi sfatul medicului pentru crioconservarea (sau criopăstrarea) spermei înainte de a începe tratamentul, datorită posibilităţii infertilităţii ireversibile ca urmare a tratamentului cu doxorubicină. Dacă aveţi în vedere să deveniţi părinţi după tratament, vă rugăm să discutaţi cu medicul dumneavoastră. Adresaţi-vă medicului dumneavoastră sau farmacistului pentru recomandări înainte de a lua orice medicament. Conducerea vehiculelor şi folosirea utilajelor Datorită apariţiei frecvente a greţei şi vărsăturilor, conducerea vehiculelor şi folosirea utilajelor trebuie descurajată. Doxorubicină Accord conţine sodiu Acest medicament conţine sodiu 0,15 mmol (3,5 mg) pe ml. A se lua în considerare de către pacienţii cu dietă de sodiu controlată. 3. Cum să utilizați Doxorubicină Accord Mod şi căi de administrare Doxorubicină Accord poate fi administrat numai sub supravegherea unui medic cu experienţă în tratamentul cancerului. Doze: Medicul dumneavoastră va decide doza pe care urmează să o primiţi. Nu vă administraţi singur acest medicament. Medicamentul dumneavoastră vi se va administra ca parte a perfuziei intravenoase, într-un vas de sînge, sub îndrumarea specialiştilor. Veţi fi monitorizat regulat, atât în timpul cât şi după tratamentul dumneavoastră. Dacă suferiţi de cancer superficial al vezicii urinare este posibil să primiţi tratamentul dumneavoastră în vezica urinară (utilizare intravezicală). Doze Doza se calculează de obicei în funcţie de suprafaţa corporală. Pe această bază se recomandă o doză de 60-75 mg/m2 la fiecare 3 săptămâni, în cazul în care doxorubicina este utilizată ca monoterapie. Poate fi necesar ca doza să fie redusă la 30-60 mg/m2 , iar intervalul de tratament să fie prelungit dacă este administrat în asociere cu alte medicamente antitumorale. Medicul dumneavoastră vă va sfătui care este doza de care aveţi nevoie. Dacă este administrat săptămânal, doza recomandată este de 15-20 mg/m2 . Medicul dumneavoastră vă va sfătui care este doza de care aveţi nevoie. Pacienţi cu insuficienţă hepatică şi renală Dacă funcţia hepatică sau renală este redusă, doza trebuie scăzută. Medicul dumneavoastră vă va sfătui care este doza de care aveţi nevoie. Copii/vârstnici sau pacienţi după radioterapie Dacă aţi primit radioterapie poate fi necesar ca doza să fie redusă la copii şi vârstnici sau dacă aţi primit radioterapie. Medicul dumneavoastră vă va sfătui care este doza de care aveţi nevoie. Pacienţi cu supresia măduvei osoase 5 Poate fi necesar ca doza să fie redusă la pacienţii cu supresia măduvei osoase. Medicul dumneavoastră vă va sfătui care este doza de care aveţi nevoie. Pacienţi obezi Doza iniţială poate fi redusă la pacienţii obezi, sau intervalul de administrare a dozei poate fi prelungit. Medicul dumneavoastră vă va sfătui care este doza de care aveţi nevoie şi la ce interval trebuie administrată aceasta. Dacă utilizați mai mult Doxorubicină Accord decât trebuie În timpul tratamentului şi după tratament, medicul dumneavoastră sau asistenta medicală vă va monitoriza cu atenţie. Simptomele unui supradozaj sunt o extensie a posibilelor reacţii adverse ale doxorubicinei. în special modificările sanguine, problemele gastrointestinale şi cardiace. Simptomele cardiace pot apare chiar până la şase luni după ce aţi primit supradoza. În cazul unui supradozaj, medicul dumneavoastră va lua măsurile adecvate cum sunt transfuzia de sânge şi /sau tratamentul cu antibiotice. Vă rugăm să spuneţi medicului dumneavoastră dacă apareorice simptom. Dacă uitați să utilizați Doxorubicină Accord Medicul dumneavoastră va decide durata tratamentului dumneavoastră cu Doxorubicină Accord. Dacă tratamentul este întrerupt înainte de durata recomandată, efectele tratamentului cu doxorubicină pot fi reduse. Vă rugăm să cereţi sfatul medicului dumneavoastră dacă doriţi să întrerupeţi tratamentul. Dacă încetați să utilizați Doxorubicină Accord Dacă aveţi orice întrebări suplimentare cu privire la acest produs, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Vă rugăm să contactaţi imediat pe medicul dumneavoastră sau pe asistenta medicală dacă observaţi oricare dintre următoarele reacţii adverse: • Senzaţie de ameţeală, febră, scurtarea respiraţiei cu durere în piept sau gât sau dacă aveţi urticarie. Acest tip de reacţie alergică poate fi foarte gravă. • Anemie (număr redus de celule sanguine roşii) care vă face să vă simţiţi obosit şi letargic. • Număr redus de celule sanguine albe (care luptă cu infecţia), care cresc şansa de infecţii şi ridică temperatura (febră) • Trombocitele (acestea sunt celulele care ajută sângele să coaguleze) pot fi afectate şi care vă pot face să vă răniţi sau sângeraţi mai uşor. Dacă acestea se întâmplă, este important să cereţi sfatul medicului. Medicul dumneavoastră trebuie să verifice numărul de celule sanguine în timpul tratamentului. • Doxorubicina poate să scadă activitatea măduvei dumneavoastre osoase. . Pe durata tratamentului, medicul dvs. trebuie să facă analize ale sângelui care să indice numărul de celule sanguine. Frecvenţă: Foarte frecvente (afectează mai mult de 1 pacient din 10) Frecvente (pot afecta până la 1 din 10 persoane) - cardiomiopatie (boală a muşchiului cardiac) - modificări ale ECG (electrocardiogramă) - supresia măduvei osoase (deficienţă a celulelor sanguine cauzând infecţie şi sângerare) - modificări ale numărului de celule din sânge (leucopenie, neutropenie) - greaţă (senzaţie de rău) - vărsături (stare de rău) 6 - mucozită (inflamaţia mucoasei din tractul digestiv) - stomatită (inflamaţia mucoasei bucale) - anorexie (lipsa poftei de mâncare) - diaree – poate produce deshidratare - cistită chimică (inflamaţia vezicii urinare) uneori hemoragică cu sânge în urină) după administrare în vezica urinară - alopecie (căderea părului) reversibilă în mod normal - sepsis (infecţie bacteriană) - septicemie (infecţie bacteriană a sângelui) Mai puţin frecvente (pot afecta până la 1 din 100 de persoane) - ulceraţie şi necroză (moartea celulei/ţesutului) colonului (intestin) în asociere cu citarabină - flebită (inflamaţia unei vene) - sângerare gastro-intestinală - durere abdominală - reacţie de hipersensibilitate locală a zonei supuse radioterapiei - deshidratare Rare (pot afecta până la 1 din 1000 de persoane) - leucemie mieloidă acută secundară (cancer al sângelui apărut după tratamentul unui alt cancer) dacă este asociat cu medicamente antineoplazice care afectează ADNul - sindrom de liză tumorală (complicaţii provocate de chimioterapie) - conjunctivită (inflamaţia ochiului) - urticarie (erupţie cutanată) - exantem (tip de urticarie) - reacţii eritematoase (simptome de tip urticarie) de-a lungul venei utilizate pentru injectare - hiperpigmentaţie (zone mai închise la culoare) a pielii şi unghiilor - onicoliză (căderea unghiilor) - reacţie anafilactică (reacţii alergice grave cu sau fără şoc incluzând erupţie cutanată, prurit (urticarie), (febră şi frisoane) - tremurături - febră - ameţeală Cu frecvenţă necunoscută (frecvența nu poate fi estimată din datele disponibile) - leucemie limfocitară acută (o boală în care creşte prea mult numărul de limfoblaste, celule albe imature, în sânge şi măduva osoasă) - leucemie mielogenică acută (o boală în care creşte prea mult numărul de celule sanguine imature din sânge şi măduva osoasă) - tromboflebită (inflamaţia sub piele a venei) - tromboembolism (cheag format într-un vas de sânge) - valori scăzute ale unui factor de coagulare a sângelui (trombocite) - şoc - frisoane - inflamarea esofagului (esofagită) - inflamarea intestinului gros (colită) - aritmie (bătăi neregulate ale inimii) - insuficienţă cardiacă (pierderea funcţiei cardiace) - hiperuricemie (concentraţie crescută de acid uric în sânge) - bronhospasm (tuse sau dificultate în respiraţie datorită îngustării subite a căilor respiratorii) - pneumonie (inflamaţia ţesutului pulmonar) - amenoree (absenţa menstruaţiei) - oligospermie (volum redus de spermă) - insuficienţă renală acută (cantitate redusă de urină sau lipsa urinei) - keratită (inflamarea corneei ochiului) - lăcrimare excesivă (secreţie excesiă de lacrimi) - eritem periferic (umflarea şi amorţirea mâinilor şi picioarelor) - disestezie palmo-plantară (sindomul mână-picior, o reacţie toxică a pielii specifică şi relativ frecventă) 7 - pigmentaţia excesivă a mucoasei bucale - senzaţia de căldură intensă (bufeuri) - azoospermie (lipsa spermei) - anemie (reducerea numărului de celule roşii sanguine) - senzaţie de înţepătură sau arsură la locul de administrare în legătură cu extravazarea. Extravazarea poate determina moartea celulelor tisulare locale care poate necesita măsuri chirurgicale - toxicitate hepatică - creşterea tranzitorie a enzimelor hepatice - astenie (pierderea sau lipsa puterii, slăbiciune, debilitate) - fotosensibilitate (sensibilitate crescută a pielii în urma expunerii la soare) Alte reacţii adverse: Doxorubicină Accord poate provoca colorarea roşie a urinei pentru una-două zile de la administrare. Acesta este un lucru normal şi nu trebuie să vă îngrijoraţi. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Doxorubicină Accord A nu se lăsa la vederea şi îndemâna copiilor. Nu utilizaţi Doxorubicină Accord după data de expirare înscrisă pe etichetă după EXP pe flacon sau cutia de carton. Data de expirare se referă la ultima zi a lunii respective. A se păstra la frigider (2-8°C). A se păstra flaconul în cutia de carton pentru a fi protejat de lumină. Nu utilizaţi acest medicament dacă observaţi că soluţia nu este limpede, de culoare roşie şi lipsită de particule vizibile. Numai pentru o singură utilizare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. Respectaţi ghidurile pentru manipularea medicamentelor citotoxice. Înainte de deschidere: 18 luni După prima deschidere: Medicamentul trebuie utilizat imediat după prima deschidere. S-a demostrat stabilitatea chimică şi fizică a soluţiei diluate cu soluţie injectabilă de clorură de sodiu 0,9% sau soluţie injectabilă de glucoză 5% timp de până la 28 de zile dacă este păstrată la temperatura de 2-8˚C şi până la 7 zile dacă este păstrată la temperatura camerei, protejată de lumină. Din punct de vedere microbiologic, produsul trebuie utilizat imediat. Dacă nu se administrează imediat, durata şi condiţiile de păstrare înaintea utilizării reprezintă responsabilitatea utilizatorului şi în mod normal nu trebuie să depăşească 24 ore la 2-8 oC, cu excepţia cazului în care diluţia a avut loc în condiţii aseptice controlate şi validate. 8 6. Conţinutul ambalajului şi alte informaţii Ce conţine Doxorubicină Accord • Substanţa activă este clorhidratul de doxorubicină . Fiecare ml de concentrat pentru soluţie perfuzabilă conţine clorhidrat de doxorubicină 2 mg. Fiecare flacon de 5 ml conţine clorhidrat de doxorubicină 10 mg. Fiecare flacon de 10 ml conţine clorhidrat de doxorubicină 20 mg. Fiecare flacon de 25 ml conţine clorhidrat de doxorubicină 50 mg. Fiecare flacon de 50 ml conţine clorhidrat de doxorubicină 100 mg. Fiecare flacon de 100 ml conţine clorhidrat de doxorubicină 200 mg. • Celelalte componente sunt: clorură de sodiu, acid clorhidric (pentru ajustarea pH-ului) şi apă pentru preparate injectabile. Cum arată Doxorubicină Accord şi conţinutul ambalajului Doxorubicină Accord este o soluţie limpede, de culoare roşie, practic lipsită de particule. Mărimea ambalajelor: Cutie cu un flacon a 5 ml Cutie cu un flacon a 10 ml Cutie cu un flacon a 25 ml Cutie cu un flacon a 50 ml Cutie cu un flacon a 100 ml Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricantul Accord Healthcare B.V. Winthontlaan 200, 3526 KV Utrecht Olanda Accord Healthcare Polska Sp. z o.o. ul. Lutomierska 50, 95-200, Pabianice Polonia Acest medicament este autorizat în Statele Membre ale Spaţiului Economic European sub următoarele denumiri comerciale: Namele statului membru Denumire comercială Olanda Doxorubicin Accord 2 mg/ml Concentraat voor oplossing voor infusie Austria Doxorubicin Accord 2 mg/ml Konzentrat zur Herstellung einer Infusionslösung Belgia Doxorubicin Accord Healthcare 2 mg/ml, solution à diluer pour perfusion / concentraat voor oplossing voor infusie/ Konzentrat zur Herstellung einer Infusionslösung Bulgaria Доксорубицин Акорд 2 mg/ml концентрат за инфузионен разтвор Germania Doxorubicin Accord 2 mg/ml Konzentrat zur Herstellung einer Infusionslösung Danemarca Doxorubicin Accord 2 mg/ml koncentrat til infusionsvæske, opløsning Estonia Doxorubicin Accord 2 mg/ml infusioonilahuse kontsentraat Spania Doxorubicina Accord 2 mg/ml concentrado para solución para perfusión EFG 9 Finlanda Doxorubicin Accord 2 mg/ml infuusiokonsentraatti, liuosta varten/koncentrat till infusionsvätska, lösning Ungaria Doxorubicin Accord 2 mg/ml koncentrátum oldatos infúzióhoz Irlanda Doxorubicin 2 mg/ml Concentrate for Solution for Infusion Italia Doxorubicina Accord Healthcare 2 mg/ml concentrato per soluzione per infusione Lituania Doxorubicin Accord 2 mg/ml koncentratas infuziniam tirpalui Letonia Doxorubicin Accord 2 mg/ml koncentrāts infūziju šķīduma pagatavošanai Marea Britanie (Irlanda de Nord) Doxorubicin 2 mg/ml Concentrate for Solution for Infusion Norvegia Doxorubicin Accord 2 mg/ml konsentrat til infusjonsvæske Polonia Doxorubicinum Accord, 2 mg/ml, koncentrat do sporządzania roztworu do infuzji Portugalia Doxorrubicina Accord 2 mg/ml concentrado para solução para perfusão România Doxorubicinã Accord 2 mg/ml concentrat pentru soluţie perfuzabilã Suedia Doxorubicin Accord 2 mg/ml koncentrat till infusionsvätska, lösning Slovenia Doksorubicin Accord 2 mg/ml koncentrat za raztopino za infundiranje Acest prospect a fost revizuit în iulie 2022. Următoarele informaţii sunt destinate numai personalului medical şi profesioniștilor în domeniul sănătății: Doze şi mod de administrare Doxorubicina injectabila trebuie administrat numai sub supravegherea unui medic specializat şi cu multă experienţă în administrarea tratamentului citotoxic. De asemenea, pacienţii trebuie monitorizaţi cu atenţie şi frecvent în timpul tratamentului. Datorită riscului de apariţie a cardiomiopatiei, adesea letală, trebuie evaluate riscurile şi beneficiile pentru fiecare pacient înainte de fiecare administrare. Doxorubicina se administrează intravenos şi intravezical şi nu trebuie administrată pe cale orală, subcutanată, intramusculară sau intratecală. Doxorubicina poate fi administrată intravenos în bolus în câteva minute, sub formă de perfuzie scurtă de până la o oră, sau în perfuzie continuă, timp de până la 96 de ore. Soluţia se administrează prin intermediul unui tub de perfuzie cu soluţie perfuzabilă de clorură de sodiu 9 mg/ml (0,9%) sau soluţie perfuzabilă de glucoză 50 mg/ml (5%), în decurs de 2-15 minute. Această metodă scade la minim riscul de dezvoltare a tromboflebitei şi extravazării perivenoase, care determină apariţia celulitei locale severe, apariţia de vezicule şi necroza ţesuturilor. O injecţie directă intravenoasă nu este recomandată, datorită riscului de extravazare, care poate să apară chiar şi în prezenţa aspiraţiei prin ac a sângelui eliminat. Administrarea intravenoasă Doza de doxorubicină depinde de schema de dozare, starea generală şi de tratamentul anterior al pacientului. Schema de tratament cu clorhidrat de doxorubicină poate varia în funcţie de indicaţie (tumori solide sau leucemia acută) şi conform utilizării sale în schemele de tratament specific (ca monoterapie sau în asociere cu alte medicamente citotoxice, sau ca parte a procedurilor multidisciplinare care includ asocierea chimioterapiei cu intervenţia chirurgicală, radioterapie şi tratament hormonal). Monoterapie Doza se calculează de obicei în funcţie de suprafaţa corporală (mg/m2 ). Pe această bază se recomandă o doză de 60-75 mg/m2 la fiecare trei săptămâni în cazul în care doxorubicina este utilizată ca monoterapie. Terapie combinată 10 Dacă clorhidratul de doxorubicină este administrat în asociere cu alte medicamente citostatice cu toxicitate adăugată, cum ar fi o doză mare de ciclofosfamidă i.v. sau compuşi înrudiţi ai antraciclinei cum sunt daunorubicină, idarubicină şi/sau epirubicină, doza de doxorubicină trebuie scăzută la 30-60 mg/m2 la fiecare 3 - 4 săptămâni. La pacienţii care nu pot primi întreaga doză (de exemplu în caz de imunosupresie, vârstnici), o doză alternativă de tratament este 15-20 mg/m2 pe săptămână. Administrarea intravezicală Doxorubicina poate fi administrată prin instilare intravezicală în tratamentul cancerului superficial al vezicii urinare şi pentru a preveni recidiva tumorii după rezecţie transuretrală (RTU), la pacienţii cu risc crescut de recidivă. Doza recomandată de clorhidrat de doxorubicină pentru tratamentul intravezical local al tumorilor superficiale ale vezicii urinare este de 30-50 mg administrată în 25-50 ml soluţie injectabilă de clorură de sodiu 9 mg/ml (0,9%), prin instilare. Concentraţia optimă este de aproximativ 1 mg/ml. În general, soluţia trebuie să rămână în vezica urinară timp de 1-2 ore. Pe parcursul acestei perioade, pacientul trebuie întors la 90° la fiecare 15 minute. Pentru a evita diluarea nedorită cu urină, pacientul nu trebuie să bea nimic timp de 12 de ore înainte de tratament (astfel se scade producţia de urină la aproximativ 50 ml/h). Instilarea poate fi repetată, la un interval cuprins între o săptămână şi o lună, dependent de tipul tratamentului, terapeutic sau profilactic. Pacienţi cu insuficienţă hepatică: Deoarece clorhidratul de doxorubicină se elimină în principal pe cale hepatică şi biliară, eliminarea medicamentului poate fi scăzută la pacienţii cu insuficienţă hepatică sau cu obstrucţie biliară şi astfel pot apare reacţii adverse severe. Recomandările generale de ajustare a dozei la pacienţii cu insuficienţă hepatică se bazează pe concentraţia serică a bilirubinei: Bilirubinemie Doza recomandată 20-50 micromol/l ½ din doza normală >50 micromol/l ¼ din doza normală Doxorubicina este contraindicată la pacienţii cu tulburare severă a funcţiei hepatice. Pacienţi cu risc de insuficienţă renală La pacienţii cu insuficienţă renală (RFG < 10 ml/min) trebuie administrată numai 75% din doza recomandată. În scopul evitării cardiomioapatiei se recomandă ca doza maximă cumulativă totală de 450-550 mg/m2 să nu fie depăşită (incluzând utilizarea altor medicamente înrudite cum este daunorubicina). Pacienţii cu boală cardiacă concomitentă, care urmează radioterapia mediastinală şi/sau cardiacă, pacienţii trataţi anterior cu medicamente alchilante şi pacienţii cu risc crescut (cu hipertensiune arterială de mai mult de 5 ani, cu leziuni coronariene, valvulare sau miocardice, sau pacienţii cu varsta peste 70 ani) nu trebuie să depăşească doza maximă totală de 400 mg/m2 , iar funcţia cardiacă a acestor pacienţi trebuie monitorizată. Doza la copii Doza pentru copii poate fi necesar să fie redusă; vă rugăm să consultaţila protocoalele pentru tratament şi la literatura de specialitate. Pacienţi obezi La pacienţii obezi poate fi necesară o doză iniţială redusă sau un interval prelungit de administrare a dozei. Incompatibilităţi 11 Doxorubicina nu trebuie amestecată cu heparină, deoarece se poate forma un precipitat şi nu trebuie amestecată cu 5-fluorouracil, deoarece se poate produce degradarea. Trebuie evitat contactul prelungit cu orice soluţie cu pH alcalin, deoarece rezultă hidroliza medicamentului. Datorită lipsei informaţiilor detaliate despre compatibilitate şi miscibilitate, doxorubicina nu trebuie amestecată cu alte medicamente în afară de soluţie perfuzabilă de clorură de sodiu 0,9% şi soluţie perfuzabilă de glucoză 5%. Prepararea soluţiilor perfuzabile S-a demonstrat stabilitatea chimică şi fizică a soluţiei diluate cu soluţie injectabilă de clorură de sodiu 0,9% sau soluţie injectabilă de glucoză 5% timp de până la 28 de zile dacă este păstrată la temperatura de 2-8˚C şi până la 7 zile dacă este păstrată la temperatura camerei, protejată de lumină. Din punct de vedere microbiologic, produsul trebuie utilizat imediat. Dacă nu se administrează imediat, durata şi condiţiile de păstrare înaintea utilizării reprezintă responsabilitatea utilizatorului şi în mod normal nu trebuie să depăşească 24 ore la 2-8 oC, cu excepţia cazului în care diluţia a avut loc în condiţii aseptice controlate şi validate. Eliminare Medicamentul neutilizat precum şi toate materialele care au fost utilizate pentru diluare şi administrare trebuie să fie distruse în conformitate cu procedurile standard de operare ale spitalului prevăzute pentru medicamentele antineoplazice, conform legislaţiei în vigoare pentru eliminarea reziduurilor toxice. Orice medicament neutilizat sau material rezidual trebuie eliminat în conformitate cu reglementările locale. Perioada de valabilitate şi precauţii speciale pentru păstrare Înainte de deschidere: 18 luni După prima deschidere: Medicamentul trebuie utilizat imediat după prima deschidere. A se păstra la frigider (2°C - 8°C). A se păstra în ambalajul de carton pentru a fi protejat de lumină."
"Citiţi cu atenţie şi în întregime acest prospect înainte de a începe să utilizaţi acest medicament, deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi întrebări suplimentare, adresaţi-vă medicului dumneavoastră, farmacistului sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestați orice reacții adverse, adresați-vă medicului dumneavoastră, farmacistului sau asistentei medicale. Acestea includ orice posibile reacții adverse nemenționate în acest prospect. Vezi pct. 4. Ce găsiți în acest prospect: 1. Ce este Emtricitabină/Tenofovir Disoproxil Accordpharma şi pentru ce se utilizează 2. Ce trebuie să știți înainte să utilizați Emtricitabină/Tenofovir Disoproxil Accordpharma 3. Cum să utilizați Emtricitabină/Tenofovir Disoproxil Accordpharma 4. Reacţii adverse posibile 5. Cum se păstrează Emtricitabină/Tenofovir Disoproxil Accordpharma 6. Conținutul ambalajului și alte informații 1. Ce este Emtricitabină/Tenofovir Disoproxil Accordpharma şi pentru ce se utilizează Emtricitabină/Tenofovir Disoproxil Accordpharma conţine două substanţe active, emtricitabină şi tenofovir disoproxil. Ambele substanţe active sunt medicamente antiretrovirale care sunt utilizate în tratamentul infecţiei cu HIV. Emtricitabina este un inhibitor nucleozidic de reverstranscriptază, iar tenofovir este un inhibitor nucleotidic de reverstranscriptază. Totuşi, ambele medicamente sunt cunoscute ca făcând parte din grupul INRT şi acţionează prin împiedicarea activităţii normale a unei enzime (reverstranscriptaza) care este esenţială pentru ca virusul să se poată reproduce. • Emtricitabină/Tenofovir Disoproxil Accordpharma este utilizat pentru tratamentul infecției cu virusul imunodeficienței umane 1 (HIV-1), la adulți • De asemenea, este utilizat în tratamentul infecţiei cu HIV la adolescenţi cu vârste cuprinse între 12 și 18 ani, cu o greutate corporală de minimum 35 kg și care au mai fost trataţi cu alte medicamente anti-HIV care nu mai sunt eficiente sau care au provocat reacţii adverse. • Acest medicament trebuie utilizat întotdeauna în asociere cu alte medicamente utilizate pentru tratarea infecţiei cu HIV. • Acest medicament poate fi administrat în loc de emtricitabină şi tenofovir disoproxil utilizat separat în aceleaşi doze. Persoanele HIV-pozitive pot încă transmite HIV atunci când iau acest medicament, deși riscul este redus de tratamentul antiretroviral eficient. Discutaţi cu medicul dumneavoastră despre precauţiile necesare pentru a evita infectarea altor persoane. Acest medicament nu reprezintă un remediu pentru vindecarea infecţiei HIV. Deşi luaţi acest medicament puteţi dezvolta în continuare infecţii sau alte boli asociate infecţiei cu HIV. 2 • De asemenea, Emtricitabină/Tenofovir Disoproxil Accordpharma este utilizat pentru reducerea riscului infectării cu HIV la adulți și adolescenţi cu vârste cuprinse între 12 și 18 ani, cu o greutate corporală de minimum 35 kg când este administrat zilnic, asociat cu practici sexuale sigure. • Vezi pct.2 pentru o listă a măsurilor de precauție care trebuie avute în vedere împotriva infectării cu HIV. 2. Ce trebuie să ştiţi înainte să utilizați Emtricitabină/Tenofovir Disoproxil Accordpharma Nu luaţi Emtricitabină/Tenofovir Disoproxil Accordpharma pentru tratarea infecției cu HIV sau reducerea riscului de infectare cu HIV dacă sunteţi alergic la emtricitabină, tenofovir, tenofovir disoproxil sau la oricare dintre celelalte componente ale acestui medicament (enumerate la pct. 6). Dacă acest lucru este valabil în cazul dumneavoastră, spuneţi imediat medicului dumneavoastră. Înainte de a lua Emtricitabină/Tenofovir Disoproxil Accordpharma în vederea reducerii riscului contactării HIV: Emtricitabină/Tenofovir Disoproxil Accordpharma poate ajuta numai la reducerea riscului dumneavoastră de contactare HIV, înainte să fiți infectat. • Trebuie să fiți HIV-negativ înainte a începe administrarea de emtricitabină/tenofovir disoproxil pentru reducerea riscului de contactare HIV. Trebuie să fiți testat pentru a fi sigur că nu sunteți deja infectat cu HIV. Nu luați emtricitabină/tenofovir disoproxil pentru a reduce riscul decât dacă aveți un status confirmat de HIV negativ. Persoanele care sunt infectate cu HIV trebuie să ia emtricitabină/tenofovir disoproxil în asociere cu alte medicamente. • Multe teste HIV pot să nu detecteze o infecție recentă. Dacă contactați o boală similară gripei, aceasta poate însemna că ați fost infectat recent cu HIV. Acestea pot fi semne ale infecției cu HIV: • oboseală • febră • dureri articulare sau musculare • durere de cap • vărsături sau diaree • erupție pe piele • transpirații nocturne • ganglioni limfatici măriți la nivelul gâtului sau inghinal Informați-l pe medicul dumneavoastră dacă prezentați simptome similare gripei – fie în luna precursoare administrării Emtricitabină/Tenofovir disoproxil Accordpharma, fie în orice moment al administrării acestui medicament. Atenționări și precauții În timp ce luați Emtricitabină/Tenofovir Disoproxil Accordpharma în vederea reducerii riscului de contactare HIV: • Luați Emtricitabină/Tenofovir Disoproxil Accordpharma în fiecare zi pentru a vă reduce riscul, nu doar atunci când credeți că ați fost expus riscului de infecție cu HIV. Nu omiteți nicio doză de Emtricitabină/Tenofovir Disoproxil Accordpharma sau nu încetați să îl luați. Dozele omise pot crește riscul de a contacta infecția cu HIV. • Testați-vă periodic pentru HIV. 3 • În cazul în care considerați că ați fost infectat cu HIV, spuneți imediat medicului dumneavoastră. Acesta poate solicita efectuarea mai multor teste, pentru a se asigura că sunteți încă HIV-negativ. • Administrarea doar de Emtricitabină/Tenofovir Disoproxil Accordpharma nu poate opri contactarea HIV. • Aplicați întotdeauna practici sexuale mai sigure. Utilizați prezervative pentru a reduce contactul cu sperma, lichidele vaginale sau sângele. • Nu împrumutați articolele personale care pot avea sânge sau lichide corporale pe ele, cum sunt periuțele de dinți și lamele de ras. • Nu împrumutați sau nu reutilizați ace sau alte dispozitive de injectare sau medicamentație. • Testați-vă și pentru alte infecții transmise pe cale sexuală, cum sunt sifilisul și gonoreea. Aceste infecții facilitează infectarea cu HIV. Adresați-vă medicului dumneavoastră dacă aveți mai multe întrebări privind modul de prevenire a contactării HIV sau transmiterii HIV altor persoane. În timp ce luați Emtricitabină/Tenofovir Disoproxil Accordpharma pentru tratarea infecției cu HIV sau pentru a reduce riscul de contactare a HIV: • Emtricitabină/tenofovir disoproxil vă poate afecta rinichii. Înainte și în timpul tratamentului, medicul dumneavoastră vă poate solicita analize de sânge pentru măsurarea funcţiei rinichilor. Spuneţi medicului dumneavoastră dacă aţi suferit de boli de rinichi sau dacă analizele au indicat că aveţi probleme cu rinichii. Acest medicament nu trebuie administrat adolescenților cu probleme cunoscute ale rinichilor. Dacă aveți probleme cu rinichii, medicul dumneavoastră vă poate recomanda să încetați să luați acest medicament sau, dacă aveți deja HIV, să-l luaţi mai puțin frecvent. Emtricitabină/tenofovir disoproxil nu este recomandat dacă aveţi o boală de rinichi severă sau dacă faceţi dializă. Afecţiunile oaselor (care determină uneori fracturi) pot apărea, de asemenea, ca urmare a leziunilor celulelor de la nivelul unor structuri ale rinichiului numite tubi renali (vezi pct. 4, Reacţii adverse posibile). • Discutaţi cu medicul dumneavoastră dacă aţi avut în trecut o boală de ficat, inclusiv hepatită. Pacienţii infectați cu HIV care au și boli de ficat (inclusiv hepatită B sau C cronică), aflaţi în tratament cu medicamente antiretrovirale, prezintă un risc mai mare de complicaţii hepatice severe, care se pot finaliza cu deces. Dacă aveţi hepatită B sau C, medicul dumneavoastră vă va prescrie cu atenţie cea mai bună schemă de tratament. • Fiți la curent cu statusul infecției dumneavoastră cu virusul hepatitic B (VHB) înainte de a începe administrarea acestui medicament. Dacă aveți VHB, există un risc major de apariție a unor probleme la ficat când încetați să luați acest medicament, fie că aveți sau nu și infecție cu HIV. Este important să nu încetați să luați Emtricitabină/Tenofovir disoproxil Accordpharma fără a discuta cu medicul dumneavoastră: vezi pct. 3, Nu încetați să luați Emtricitabină/Tenofovir Disoproxil Accordpharma. • Discutaţi cu medicul dumneavoastră dacă aveţi vârsta peste 65 ani. Emtricitabină/Tenofovir Disoproxil Accordpharma nu a fost studiat la pacienţii cu vârsta peste 65 ani. • Discutați cu medicul dumneavoastră dacă aveți intoleranță la lactoză (vezi „Emtricitabină/Tenofovir Disoproxil Accordpharma conține lactoză”, la sfârșitul acestui pct.). Copii şi adolescenţi Emtricitabină/Tenofovir Disoproxil Accordpharma nu se utilizează la copii şi adolescenţi cu vârsta sub 12 ani. Emtricitabină/Tenofovir Disoproxil Accordpharma împreună cu alte medicamente 4 Nu luaţi Emtricitabină/Tenofovir Disoproxil Accordpharma dacă luaţi deja alte medicamente care conţin substanțele active din acest medicament (emtricitabină şi tenofovir disoproxil) sau orice alte medicamente antivirale care conţin tenofovir alafenamidă, lamivudină sau adefovir dipivoxil. Administrarea acestui medicament împreună cu alte medicamente vă pot afecta rinichii. În mod special, este important să spuneți medicului dumneavoastră dacă luați vreunul dintre aceste medicamente, inclusiv • aminoglicozide (pentru tratamentul infecţiilor bacteriene) • amfotericină B (pentru tratamentul infecţiilor fungice) • foscarnet (pentru tratamentul infecţiilor virale) • ganciclovir (pentru tratamentul infecţiilor virale) • pentamidină (pentru tratamentul infecţiilor) • vancomicină (pentru tratamentul infecţiilor bacteriene) • interleukină -2 (pentru tratarea cancerului) • cidofovir (pentru tratamentul infecţiilor virale) • medicamente antiinflamatoare nesteroidiene (AINS, pentru ameliorarea durerilor osoase sau musculare) Dacă luați un alt medicament antiviral numit inhibitor al proteazei, pentru a trata infecția cu HIV, medicul dumneavoastră poate solicita efectuarea de analize de sânge pentru a vă monitoriza funcția renală. De asemenea, este important să comunicați medicului dumneavoastră dacă luați ledipasvir/ sofosbuvir, sofosbuvir/velpatasvir sau sofosbuvir/velpatasvir/voxilaprevir pentru tratamentul infecției cu virusul hepatitic C. Administrarea Emtricitabină/Tenofovir disoproxil Accordpharma împreună cu alte medicamente care conţin didanozină (pentru tratamentul infecţiei cu HIV): utilizarea acestui medicament în asociere cu alte medicamente antivirale care conţin didanozină poate determina creşterea concentraţiei de didanozină din sânge şi scăderea numărului de celule CD4. În cazul administrării concomitente de medicamente care conţin tenofovir disoproxil şi didanozină, a fost observată, rar, apariţia unei inflamaţii a pancreasului şi a acidozei lactice (exces de acid lactic în sânge), care determină uneori deces. Medicul dumneavoastră va evalua cu atenţie necesitatea de a vă trata cu o asociere de tenofovir şi didanozină. Spuneți medicului dumneavoastră dacă luați oricare dintre aceste medicamente. Spuneți medicului sau farmacistului dacă luați, ați luat recent sau este posibil să luați alte medicamente. Emtricitabină/Tenofovir disoproxil Accordpharma împreună cu alimente şi băuturi Oricând este posibil, acest medicament trebuie luat împreună cu alimente. Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. • Deşi există date clinice limitate privind utilizarea acestui medicament la gravide, de regulă, medicamentul nu se administrează decât dacă este absolut necesar. • Dacă sunteţi femeie şi puteţi rămâne gravidă în timpul tratamentului cu acest medicament, trebuie să folosiţi o metodă contraceptivă eficace pentru a evita sarcina. • Dacă rămâneţi gravidă sau doriţi să rămâneţi gravidă, întrebaţi medicul despre potenţialele beneficii şi riscuri implicate de tratamentul cu Emtricitabină/Tenofovir disoproxil Accordpharma pentru dumneavoastră şi copilul dumneavoastră. 5 Dacă aţi luat acest medicament în timpul sarcinii, medicul dumneavoastră vă poate solicita efectuarea periodică de analize de sânge şi alte teste diagnostice pentru monitorizarea dezvoltării copilului dumneavoastră. La copiii ale căror mame au luat INRT în timpul sarcinii, beneficiul protecţiei împotriva HIV a fost mai mare decât riscul de a prezenta reacţii adverse. • Nu alăptaţi în timpul tratamentului cu acest medicament. Acest lucru este necesar deoarece substanţele active din acest medicament trec în laptele matern. • Dacă sunteţi infectată cu HIV este recomandabil să nu alăptaţi, pentru a evita transmiterea prin laptele matern a virusului la copil. Conducerea vehiculelor şi folosirea utilajelor Emtricitabină/Tenofovir Disoproxil Accordpharma poate provoca ameţeli. Dacă aveţi ameţeli în timpul cât luaţi acest medicament, nu conduceţi vehicule şi nu folosiţi utilaje. Emtricitabină/Tenofovir Disoproxil Accordpharma conţine lactoză Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. Emtricitabină/Tenofovir Disoproxil Accordpharma conţine sodiu Acest medicament conţine sodiu mai puţin de 1 mmol (23 mg) per comprimat, deci practic „nu conţine sodiu”. 3. Cum să utilizaţi Emtricitabină/Tenofovir Disoproxil Accordpharma Luaţi întotdeauna acest medicament exact aşa cum v-a spus medicul. Discutaţi cu medicul dumneavoastră sau cu farmacistul dacă nu sunteţi sigur. Doza recomandată de Emtricitabine/Tenofovir Disoproxil Accordpharma pentru tratamentul HIV este de: • Adulţi: un comprimat în fiecare zi, oricând este posibil cu alimente. • Adolescenţi cu vârste cuprinse între 12 și 18 ani cu greutatea corporală de minimum 35 kg: un comprimat în fiecare zi, oricând este posibil cu alimente. Doza recomandată de Emtricitabine/Tenofovir Disoproxil Accordpharma pentru a reduce riscul de a contacta HIV este de: • Adulţi: un comprimat în fiecare zi, oricând este posibil cu alimente. • Adolescenţi cu vârste cuprinse între 12 și 18 ani cu greutatea corporală de minimum 35 kg: un comprimat în fiecare zi, oricând este posibil cu alimente. Dacă aveţi dificultăţi la înghiţire, puteţi mărunţi comprimatul cu vârful unei linguri. Amestecaţi apoi praful în aproximativ 100 ml (jumătate de pahar) de apă, suc de portocale sau suc de struguri şi beţi imediat. Luaţi întotdeauna doza recomandată de medicul dumneavoastră pentru a fi sigur de eficacitatea totală a medicamentului şi pentru a reduce riscul de apariţie a rezistenţei la tratament. Nu modificaţi doza decât la recomandarea medicului dumneavoastră. Medicul vă va prescrie Emtricitabine/Tenofovir Disoproxil Accordpharma asociat cu alte medicamente antiretrovirale. Vă rugăm să consultaţi prospectelecelorlalte medicamente, pentru indicaţii despre cum trebuie luate aceste medicamente. Dacă luați Emtricitabină/Tenofovir Disoproxil Accordpharma pentru a reduce riscul de a vă infecta cu HIV, luați acest medicament în fiecare zi, nu doar atunci când credeți că ați fost expuși riscului de infecție cu HIV. 6 Adresați-vă medicului dacă aveți întrebări despre modul de prevenire a infecției cu HIV sau prevenire a transmiterii HIV altor persoane. Dacă luaţi mai mult Emtricitabină/Tenofovir Disoproxil Accordpharma decât trebuie Dacă luaţi din greşeală mai mult decât doza recomandată din acest medicament, luaţi legătura cu medicul dumneavoastră sau cu cel mai apropiat serviciu de urgenţă pentru recomandări. Ţineţi la îndemână cutia cu comprimate, pentru a descrie cu uşurinţă ce medicament aţi luat. Dacă omiteți o doză Este important să nu omiteți o doză de Emtricitabină/Tenofovir Disoproxil Accordpharma. Dacă realizaţi acest lucru în interval de mai puţin de 12 ore de la momentul în care ar fi trebuit să luaţi acest medicament în mod obişnuit, luaţi comprimatul uitat cât de repede posibil, de preferat împreună cu alimente. Luaţi următoarea doză la ora dumneavoastră obişnuită. Dacă realizaţi acest lucru la 12 ore sau mai mult de la momentul în care ar fi trebuit să luaţi acest medicament în mod obişnuit, nu mai luaţi doza pe care aţi uitat-o. Aşteptaţi şi luaţi doza următoare la ora obişnuită, de preferat împreună cu alimente. Dacă vărsaţi la mai puţin de 1 oră după ce aţi luat acest medicament, luaţi un alt comprimat. Nu este necesar să luaţi un alt comprimat dacă v-aţi simţit rău şi aţi vărsat la mai mult de 1 oră după ce aţi luat acest medicament. Nu încetaţi să luaţi Emtricitabină/Tenofovir Disoproxil Accordpharma Dacă luați acest medicament pentru tratamentul infecției cu HIV, întreruperea administrării comprimatelor poate reduce eficiența tratamentului anti-HIV recomandat de medicul dumneavoastră. Dacă luați acest medicament în vederea reducerii riscului de infectare cu HIV, nu întrerupeți administrarea sau nu omiteți nicio doză. Întreruperea administrării acestui medicament sau omiterea dozelor poate crește riscul dumneavoastră de a vă infecta cu HIV. Nu încetați să luați acest medicament fără a discuta în prealabil cu medicul dumneavoastră. Dacă aveţi hepatită B, este deosebit de important să nu încetaţi tratamentul cu Emtricitabină/Tenofovir disoproxil Accordpharma fără să fi discutat mai întâi cu medicul dumneavoastră. Este posibil să fie nevoie să faceţi analize de sânge timp de câteva luni după oprirea tratamentului. Nu se recomandă întreruperea tratamentului la unii pacienţi cu boală hepatică avansată sau ciroză, deoarece aceasta poate duce la agravarea hepatitei, care vă poate pune viața în pericol. Spuneţi imediat medicului dumneavoastră în cazul în care observaţi simptome noi sau neobişnuite după încetarea tratamentului, în particular simptome pe care le consideraţi în mod obişnuit a fi determinate de hepatita B. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Reacții adverse grave posibile: • Acidoză lactică (exces de acid lactic în sânge) este o reacţie adversă rară, dar care poate pune viaţa în pericol. 7 Acidoza lactică poate surveni mai des la femei, în special dacă sunt supraponderale și la persoanele cu afecțiuni ale ficatului. Următoarele reacţii adverse pot fi semne de acidoză lactică: • respiraţie rapidă şi profundă • somnolenţă • senzaţie de rău (greaţă), stare de rău (vărsături) • dureri de stomac Dacă credeţi că este posibil să aveţi acidoză lactică, solicitați imediat ajutor medical. • Orice semne de inflamație sau infecție. La unii pacienți cu infecție avansată cu HIV (SIDA) și antecedente de infecții oportuniste (infecții care apar la persoanele cu un sistem imunitar slab), semnele și simptomele inflamației de la infecțiile anterioare pot apărea imediat după începerea tratamentului anti-HIV. Se consideră că aceste simptome sunt determinate de o îmbunătățire în răspunsul imunitar al corpului, care permite acestuia să lupte cu infecțiile posibil prezente dar fără niciun simptom evident. • Bolile autoimune - atunci când sistemul imunitar atacă țesutul sănătos din corp, pot apărea după ce începeți să luați medicamente pentru tratarea infecției cu HIV. Bolile autoimune pot apărea la multe luni după începerea tratamentului. Fiți atent la simptome de infecție sau alte simptome, cum sunt: • slăbiciune musculară • slăbiciune care debutează la nivelul mâinilor și picioarelor și care înaintează spre trunchi • palpitații, tremor sau hiperactivitate Dacă observați aceste manifestări sau oricare dintre aceste simptome de inflamație sau infecție, solicitați imediat ajutor medical. Reacții adverse posibile: Reacții adverse foarte frecvente (pot afecta mai mult de 1 din 10 persoane) • diaree, stare de rău (vărsături), senzaţie de rău (greaţă) • ameţeli, dureri de cap • erupţie trecătoare pe piele • senzaţie de slăbiciune De asemenea, analizele pot indica: • valori scăzute ale fosfatului din sânge • valori crescute ale creatinkinazei Reacții adverse frecvente (pot afecta până la 1 din 10 persoane) • dureri, dureri de stomac • tulburări de somn, vise anormale • probleme de digestie, determinând disconfort după masă, balonare, flatulenţă • erupţii pe piele (inclusiv pete roşii, însoţite uneori de vezicule şi umflare a pielii), care pot fi determinate de reacţii alergice, mâncărime, modificare a culorii pielii, inclusiv apariţia unor pete de culoare închisă • alte reacţii alergice, de exemplu respiraţie dificilă, umflături sau stare confuzională De asemenea, analizele pot indica: • număr scăzut al celulelor albe din sânge (scăderea numărului de celule albe din sânge vă poate face vulnerabil la infecţii) • valori crescute ale trigliceridelor (acizi graşi), bilirubinei sau zahărului din sânge • probleme ale ficatului şi pancreasului Reacții mai puțin frecvente (pot afecta până la 1 din 100 persoane) • dureri la nivelul abdomenului (burtă) determinate de inflamaţia pancreasului 8 • umflare a feţei, buzelor, limbii sau gâtului • anemie (număr scăzut al celulelor roşii din sânge) • distrugere a ţesutului muscular, dureri musculare sau slăbiciune musculară, care pot să apară ca urmare a leziunilor celulelor tubulare ale rinichilor De asemenea, analizele pot indica: • scădere a concentraţiei de potasiu din sânge • valoare crescută a concentraţiei de creatinină din sânge • modificări ale urinei Reacții adverse rare (pot afecta până la 1 din 1000 persoane) • acidoză lactică (vezi Reacții adverse grave posibile) • ficat gras • colorare în galben a pielii sau ochilor, mâncărimi sau dureri la nivelul abdomenului (burtă), determinate de inflamaţia ficatului • inflamaţie a rinichilor, eliminarea unei cantităţi crescute de urină şi senzaţie de sete, insuficiență renală, deteriorarea celulelor tubulare ale rinichilor • fragilitate osoasă (asociată cu dureri ale oaselor şi care poate determina uneori apariţia de fracturi) • dureri de spate determinate de probleme ale rinichilor Leziunile celulelor tubulare ale rinichilor pot fi asociate cu distrugerea ţesutului muscular, fragilitatea osoasă (asociată cu dureri ale oaselor şi care poate determina uneori apariţia de fracturi), dureri musculare, slăbiciune musculară şi scăderea cantităţii de potasiu sau fosfat din sânge. Dacă observați oricare dintre reacţiile adverse menționate mai sus sau vreuna dintre aceste reacții adverse devine gravă, adresați-vă medicului dumneavoastră sau farmacistului. Nu se cunoaște frecvența următoarelor reacții adverse. • Probleme la nivelul oaselor. Unii pacienți care iau medicamente antiretrovirale în asociere, cum este Emtricitabină/Tenofovir disoproxil Accordpharma, pot dezvolta o boală de oase numită osteonecroză (moartea țesutului osos prin pierderea alimentării cu sânge la nivelul osului). Dacă luați acest tip de medicament timp îndelungat, administrarea de corticosteroizi, consumul de alcool, un sistem imunitar foarte slab și supraponderalitatea pot fi o parte dintre numeroșii factori de risc pentru dezvoltarea acestei boli. Semnele de osteonecroză sunt: • rigiditate a articulațiilor • dureri articulare (în special la nivelul șoldului, genunchiului sau umărului) • dificultăți de mișcare Dacă observați oricare dintre aceste simptome, adresați-vă medicului dumneavoastră. În timpul tratamentului pentru infecţia cu HIV pot să apară creşterea greutăţii corporale, a valorilor lipidelor din sânge şi glicemiei. Acestea sunt parţial asociate cu îmbunătăţirea stării de sănătate şi cu stilul de viaţă, şi, uneori, în cazul lipidelor plasmatice, cu administrarea medicamentelor folosite în tratamentul infecţiei cu HIV. Medicul dumneavoastră vă va supune unei evaluări în cazul în care apar aceste modificări. Alte reacții adverse la copii • Copiii tratați cu emtricitabină au prezentat foarte frecvent modificări ale culorii pielii, inclusiv • apariția de pete de culoare mai închisă • Copiii au prezentat frecvent o scădere a numărului de globule roșii (anemie). • acest lucru poate determina copilul să se simtă obosit și să gâfâie Dacă observați oricare dintre aceste simptome, adresați-vă medicului dumneavoastră. Raportarea reacţiilor adverse 9 Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale http://www.anm.ro/. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Emtricitabină/Tenofovir disoproxil Accordpharma Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi blister după EXP. Data de expirare se referă la ultima zi a lunii respective. Blister din OPA-Al-PVC/Al: A se păstra la temperaturi sub 30°C. Flacon: A se păstra în ambalajul original pentru a fi protejat de umiditate. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Emtricitabină/Tenofovir disoproxil Accordpharma • Substanţele active sunt emtricitabină şi tenofovir disoproxil. Fiecare comprimat filmat conţine emtricitabină 200 mg şi tenofovir disoproxil 245 mg (echivalent cu tenofovir disoproxil fumarat 300 mg sau tenofovir 136 mg). • Celelalte componente sunt: Nucleul comprimatului:croscarmeloză sodică, lactoză monohidrat, celuloză microcristalină, stearat de magneziu, amidon pregelatinizat de porumb Filmul comprimatului: hipromeloză, lactoză monohidrat, dioxid de titan (E 171), triacetină, indigotină lac de aluminiu (E132) Cum arată Emtricitabină/Tenofovir Disoproxil Accordpharma şi conţinutul ambalajul Emtricitabină/Tenofovir Disoproxil Accordpharma se prezintă sub formă de comprimate de culoare albastră, în formă de capsulă, biconvexe, inscripționate cu „H” pe o față şi cu „E44”pe cealaltă față."
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. • Păstraţi acest prospect. S-ar putea să fie necesar să-l recitiţi. • Dacă aveţi orice întrebări suplimentare, adresaţi-vă medicului dumneavoastră sau farmacistului. • Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. • Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Etoposid Accord şi pentru ce se utilizează 2. Ce trebuie să ştiţi înainte să vi se administreze Etoposid Accord 3. Cum vi se va administra Etoposid Accord 4. Reacţii adverse posibile 5. Cum se păstrează Etoposid Accord 6. Conţinutul ambalajului şi alte informaţii 1. Ce este Etoposid Accord şi pentru ce se utilizează Acest medicament conține substanța activă etopozidă. Acest medicament aparține unui grup de medicamente numite citostatice, utilizate în tratamentul cancerului.. Etoposid Accord se utilizează în tratamentul anumitor tipuri de cancer, la adulți: • cancer testicular • cancer pulmonar cu celule mici • cancer al sângelui (leucemie mieloidă acută) • tumori ale sistemului limfatic (limfom Hodgkin, limfom non-Hodgkin) • cancere ale sistemului reproductiv (neoplazie trofoblastică gestațională și cancer ovarian) Etoposid Accord se utilizează în tratamentul anumitor tipuri de cancer la copii și adolescenți: • cancer al sângelui (leucemie mieloidă acută) • tumori ale sistemului limfatic (limfom Hodgkin, limfom non-Hodgkin) Motivul exact pentru care vi s-a prescris Etoposid Accord este bine să îl discutați cu medicul dumneavoastră. 2. Ce trebuie să ştiţi înainte să vi se administreze Etoposid Accord Nu utilizați Etoposid Accord 2 • dacă sunteţi alergic la etopozidă sau la oricare dintre celelalte componente ale acestui medicament (enumerate la pct. 6) • dacă vi s-a administrat recent un vaccin cu virus viu, inclusiv vaccinul pentru febra galbenă. • dacă alăptaţi sau plănuiți să alăptați Dacă oricare dintre cele de mai sus vă afectează, sau dacă nu sunteți sigur/ă, spuneți medicului dumneavoastră, care vă va putea oferi sfaturi. Atenţionări şi precauţii Înainte să vi se administreze Etoposid Accord, adresaţi-vă medicului dumneavoastră, farmacistului sau asistentei medicale • dacă aveţi în sânge valori scăzute ale unei proteine numită albumină. • dacă aţi făcut recent chimioterapie sau radioterapie. • dacă aveţi orice infecţie • dacă aveți afecțiuni ale ficatului sau rinichilor Tratamentul eficient împotriva cancerului poate distruge rapid celulele canceroase în număr mare. În cazuri foarte rare, acest lucru poate determina eliberarea în sânge a cantităților dăunătoare de substanțe din aceste celule canceroase. Dacă se întâmplă acest lucru, poate provoca probleme cu ficatul, rinichii, inima sau sângele, ceea ce poate duce la deces, dacă nu este tratat. Pentru a preveni acest lucru, medicul dumneavoastră va trebui să vă efectueze analize de sânge regulate, pentru a monitoriza nivelul acestor substanțe în timpul tratamentului cu acest medicament. Acest medicament poate determina o reducere a numărului unor celule din sânge, ceea ce ar putea cauza infecții sau poate însemna că sângele dumneavoastră nu se coagulează la fel de bine ca atunci când vă tăiați. Testele de sânge vor fi luate la începutul tratamentului și înaintea fiecărei doze care vă vor fi administrate, pentru a vă asigura că acest lucru nu se întâmplă. Dacă aveți funcția hepatică sau renală reduse, medicul dumneavoastră vă poate recomanda, de asemenea, să efectuați teste sanguine regulate, pentru a monitoriza aceste valori. Etoposid Accord împreună cu alte medicamente Spuneţi medicului dumneavoastră sau farmacistului dacă luați, aţi luat recent sau s-ar putea să luați orice alte medicamente. Următoarele sunt deosebit de importante: • dacă luați orice medicamente cu un mecanism de acțiune similar cu cel al Etoposid Accord • dacă vi s-au administrat recent orice vaccinuri cu virusuri vii • dacă luați fenilbutazonă, salicilat de sodiu sau acid acetilsalicilic • dacă luați warfarină (un medicament utilizat pentru prevenirea formării de cheaguri de sânge) • dacă luați fenitoină sau alte medicamente utilizate în tratamentul epilepsiei . • dacă luați orice antracicline (un grup de medicamente utilizat în tratamentul cancerului) • dacă sunteți tratat cu cisplatină (un medicament utilizat în tratamentul cancerului) • dacă luați un medicament numit ciclosporină (un medicament utilizat pentru reducerea activității sistemului imunitar) Sarcina, alăptarea şi fertilitatea Dacă sunteţi gravidă sau alăptaţi, credeţi că aţi putea fi gravidă sau planificați să rămâneţi gravidă, adresaţi-vă medicului sau farmacistului pentru recomandări înainte de a utiliza acest medicament. Etoposid Accord nu trebuie utilizat în timpul sarcinii, cu excepția cazului în care este indicat în mod clar de către medicul dumneavoastră. Nu trebuie să alăptați în timp ce luați Etoposid Accord. Atât pacienții bărbați, cât și pacientele cu potențial fertil trebuie să utilizeze metode contraceptive eficiente (de exemplu metode de tip barieră sau prezervativ) în timpul tratamentului și timp de cel 3 puțin 6 luni după terminarea tratamentului cu Etoposid Accord Pacienții bărbați tratați cu Etoposid Accord trebuie sfătuiți să nu conceapă un copil în timpul tratamentului și până la 6 luni după tratament. Suplimentar, bărbații sunt sfătuiți să caute consiliere cu privire la conservarea spermei, înainte de începerea tratamentului. Deopotrivă, pacienții bărbați și femei care iau în considerare posibilitatea de a avea un copil după tratamentul cu Etoposid Accord, trebuie să discute asta cu medicul lor sau cu asistenta medicală. Conducerea vehiculelor şi folosirea utilajelor Nu s-au efectuat studii privind efectele asupra capacității de a conduce vehicule și de a folosi utilaje. Cu toate acestea, dacă vă simțiți obosit, aveți rău la stomac, vă simțiți amețit sau confuz, nu trebuie să faceți acest lucru până când nu ați discutat cu medicul dumneavoastră. Etoposid Accord conţine alcool etilic Acest medicament conţine 30,5% alcool etilic (etanol),care corespunde la 240,64 mg de etanol per ml de concentrat, adică până la 1,2 mg de etanol per flacon de 5 ml, echivalentul a 30 ml de bere sau 12,55 ml de vin şi până la 3 mg de etanol per flacon de 12,5 ml, echivalentul a 75 ml de bere sau 31,4 ml de vin. Acesta este dăunător pentru pacienţii cu alcoolism, leziuni cerebrale, pentru și pentru femeile gravide, femeile care alăptează, pentru copii şi grupurile cu grad crescut de risc, cum sunt pacienţii cu boli de ficat sau cu epilepsie. Este posibil ca efectul altor medicamente să fie redus sau crescut. Etoposid Accord conţine alcool benzilic Etoposid Accord conţine 30 mg/ml de alcool benzilic. Alcoolul benzilic a fost asociat cu un risc de reacții adverse severe, incluzând probleme respiratorii (numite “sindrom gasping”) la copiii mici. Nu trebuie administrat la nou născuți (cu vârsta până la 4 săptămâni) sau utilizat pe o perioadă mai mare de o săptămână la copiii mici (cu vârsta până la 3 ani), cu excepția cazului în care există recomandarea medicului. Adresați-vă medicului dumneavoastră sau farmacistului dacă sunteți gravidă sau alăptați sau dacă aveți boli hepatice sau renale. Acest lucru este necesar deoarece cantitățile mari de alcool benzilic se pot acumula în organism și pot cauza reacții adverse (numite “acidoză metabolică”) Alcoolul benzilic poate provoca reacţii toxice şi alergice. Etoposid Accord conţine polisorbat 80 Etoposid Accord conţine 80 mg/ml polisorbat 80. La nou-născuţi, un sindrom care pune în pericol viaţa, manifestat prin insuficienţă hepatică și renală, afectare a funcţiei pulmonare, număr redus de trombocite și umflare a abdomenului a fost asociat cu un produs injectabil cu vitamina E care conţinea polisorbat 80. 3. Cum vi se va administra Etoposid Accord Etoposid Accord vă va fi administrat întotdeauna numai de către personalul medical. Se va administra în perfuzie lentă, în venă. Aceasta poate dura 30-60 minute. Doza care va fi administrată este specifică pentru dumneavoastră și va fi cea calculată de medic.. Doza uzuală este de 50 până la 100 mg/m2 suprafață corporală, administrată zilnic, timp de 5 zile consecutiv sau de 100 până la 120 mg/m2 suprafață corporală în zilele 1, 3 și 5. Acest ciclu de tratament poate fi repetat , în funcție de rezultatele testelor de sânge, dar aceasta nu se va întâmpla mai devreme de cel puțin 21 de zile după primul ciclu de tratament. Pentru copiii tratați pentru cancer al sângelui sau al sistemului limfatic, doza utilizată este de 75 până la 150 mg/m2 suprafață corporală, administrată zilnic, timp de 2 până la 5 zile. 4 Medicul poate prescrie uneori o doză diferită, în special dacă vi se administrează sau vi s-au administrat alte tratamente pentru cancerul dumneavoastră sau dacă aveți probleme cu rinichii. Dacă utilizaţi mai mult Etoposid Accord decât trebuie Deoarece acest medicament vă este administrat de un profesionist în domeniul sănătăţii, supradozjul este puțin probabil. Cu toate acestea, dacă acest lucru se întâmplă, medicul dumneavoastră va trata orice simptome care urmează. Dacă aveţi întrebări suplimentare cu privire la utilizarea acestui medicament, adresaţi-vă medicului dumneavoastră, farmacistului sau asistentei medicale. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele Spuneţi imediat medicului dumneavoastră sau asistentei medicale dacă observaţi oricare dintre următoarele simptome: umflare a limbii sau gâtului, dificultăți la respirație, bătăi rapide ale inimii, înroșire a pielii sau erupții pe piele. Acestea pot fi semne ale unei reacții alergice severe. Uneori, în timpul tratamentului cu Etoposid Accord, atunci când este utilizat singur sau împreună cu alte medicamente utilizate pentru tratamentul cancerului, a fost observată uneori afectare severă a ficatului, rinichilor sau inimii din cauza unei afecțiuni numite sindrom de liză tumorală, determinată de cantități dăunătoare de substanțe provenite din celulele canceroase care intră în sânge. Reacțiile adverse posibile în timpul tratamentului cu Etoposid Accord sunt: Foarte frecvente (pot afecta mai mult de 1 din 10 persoane) • tulburări ale sângelui (de aceea vi se vor face teste de sânge între ciclurile de tratament) • greaţă și vărsături • pierderea poftei de mâncare, • dureri abdominale • constipaţie • cădere temporară a părului • afectare a ficatului (hepatotoxicitate) • creștere a valorilor enzimelor hepatice • modificări ale culorii pielii (pigmentare) • icter (valoare crescută a bilirubinei) • senzație de slăbiciune • stare generală de rău Frecvente (pot afecta până la 1 persoană din 10) • leucemie acută (cancer sever al sângelui), • bătăi neregulate ale inimii (aritmii ) şi infarct miocardic, • ameţeală, • tensiune arterială mare, • ensiune arterială mică • buze crăpate, ulcerații în gură sau în gât • înroşirea pielii, • infecție, • diaree, • iritaţii ale pielii (precum mâncărimi sau erupții), • inflamare a venelor 5 • reacții alergice severe • reacții la nivelul locului de perfuzie Mai puţin frecvente (pot afecta până la 1 din 100 de persoane) • amorţeala sau furnicături la nivelul mâinilor și picioarelor, • sângerări Rare (pot afecta până la 1 din 1000 de persoane) • convulsii, • somnolență sau oboseală • modificare a gustului • dificultăţi de înghiţire • oboseală, somnolenţă, • reacții grave la nivelul pielii și/sau mucoaselor care pot include vezicule dureroase și febră, inclusiv detașarea extensivă a pielii (sindrom Stevens–Johnson și necroliză epidermică toxică) • o erupție pe piele asemănătoare arsurilor provocate de soare, care poate apărea pe pielea care a fost expusă anterior la radioterapie și poate fi severă (reactivare a dermatitei de iradiere) • febră • pierderea temporară a vederii, • probleme la respirație • reflux acid • înroșire a pielii Cu frecvență necunoscută (frecvența nu poate fi estimate din datele disponibile) • sindrom de liză tumorală (complicații determinate de substanțele eliberate din celulele canceroase tratate, care intră în sânge) • umflare a limbii și a feței • infertilitate • dificultăți la respirație • insuficiență renală acută Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Etoposid Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie după EXP. Data de expirare se referă la ultima zi a lunii respective. Păstraţi flaconul în cutia de carton pentru a fi protejat de lumină. A nu se păstra la frigider sau congela. Stabilitatea fizico-chimică a soluţiei diluate până la o concentraţie de 0,2 mg/ml şi 0,4 mg/ml a fost demonstrată în cazul diluării cu soluţie de clorură de sodiu (0,9 % m/v) şi cu soluţie de glucoză (5% 6 m/v) timp de maximum 96 de ore şi, respectiv, 48 de ore, la temperatura de 20-25 °C. Din punct de vedere microbiologic, medicamentul trebuie utilizat imediat. Dacă nu este utilizat imediat, timpul de păstrare a medicamentului diluat şi condiţiile anterioare utilizării sunt responsabilitatea utilizatorului. Nu păstraţi medicamentul diluat în frigider (la temperaturi de 2-8 °C), deoarece se poate produce precipitarea. Nu utilizaţi Etoposid Accord dacă observaţi semne de precipitare sau dacă soluţia conţine particule vizibile. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Etoposid Accord: Etoposid Accord conţine substanţa activă etopozidă. 1 ml conţine etopozidă 20 mg. Fiecare flacon de 5 ml conţine etopozidă 100 mg. Fiecare flacon de 10 ml conţine etopozidă 200 mg. Fiecare flacon de 12,5 ml conţine etopozidă 250 mg. Fiecare flacon de 20 ml conţine etopozidă 400 mg. Fiecare flacon de 25 ml conţine etopozidă 500 mg. Fiecare flacon de 50 ml conţine etopozidă 1000 mg. Celelalte componente sunt: acid citric anhidru, alcool benzilic, polisorbat 80, macrogol 300 şi etanol anhidru. Cum arată Etoposid Accord şi conţinutul ambalajului: Etoposid Accord este o soluţie perfuzabilă transparentă, incoloră până la culoare galben pal. Mărimile ambalajului: 1 flacon  5 ml 1 flacon  10 ml 1 flacon  12,5 ml 1 flacon  20 ml 1 flacon  25 ml 1 flacon  50 ml Este posibil ca nu toate mărimile de ambalaj să fie comercializate. 8 Următoarele informaţii sunt destinate numai profesioniştilor din domeniul sănătăţii: Doze şi mod de administrare Etoposid Accord este administrat prin perfuzie intravenoasă lentă (de obicei în decurs de 30 până la 60 de minute) deoarece hipotensiunea arterială a fost raportată ca reacție adverse posibilă șa administratrea injectabilă rapidă. Etoposide Accord NU TREBUIE ADMINISTRAT PRIN INJECȚIE INTRAVENOASĂ RAPIDĂ. Doza de etopozidă recomandată este de 50-100 mg/m2 /zi în zilele 1 până la 5 sau 100 mg până la 120 mg/m2 în zilele 1, 3 și 5, la interval de 3 până la 4 săptămâni, în asociere cu alte medicamente indicate în boala care urmează să fie tratată. Doza trebuie modificată pentru a ține seama de efectele mielosupresoare ale altor medicamente administrate în asociere sau de efectele radioterapiei sau chimioterapiei anterioare, care ar putea compromite rezervele de măduvă osoasă. Doza de etopozidă necesară trebuie diluată fie cu o soluţie de glucoză 5%, fie cu o soluţie de clorură de sodiu 0,9%, pentru a obţine o concentraţie finală de 0,2-0,4 mg/ml de etopozidă (adică 1 ml sau 2 ml de concentrat la 100 ml de solvent pentru a obţine concentraţia de 0,2 mg/ml, respectiv 0,4 mg/ml). Concentraţia soluţiei diluate nu trebuie să depăşească 0,4 mg/ml, din cauza riscului de precipitare. În cursul preparării și reconstituirii trebuie utilizate tehnici stricte de asepsie. Etoposid Accord 20 mg/ml concentrat pentru soluţie perfuzabilă nu trebuie amestecat cu alte medicamente cu excepția celor prezentate mai sus. Pacienţi vârstnici Nu este necesară ajustarea dozei la pacienții vârstnici (cu vârsta > 65 ani), altfel decât pe baza funcției renale. Copii și adolescenți La copii și adolescenți, etoposida a fost utilizată în intervalul de doze de la 75 până la 150 mg/m2 /zi timp de 2 până la 5 zile, în asociere cu alți agenți antineoplazici. Regimul de tratament trebuie ales în conformitate cu standardul local de terapie. Insuficienţă renală La pacienţii cu insuficienţă renală, trebuie avută în vedere modificarea dozei iniţiale în funcţie de clearance-ul creatininei. Clearance-ul creatininei măsurat Doza de etopozidă > 50 ml/min 100% din doză 15-50 ml/min 75% din doză La pacienții cu clearance al creatininei mai mic de 15 ml/min și la cei care efectuează ședințe de dializă, este posibil să fie necesară o reducere suplimentară a dozei, deoarece clearance-ul etopozidei este redus în continuare la acești pacienți. Schemele terapeutice ulterioare în caz de insuficiență renală moderată și severă trebuie să se bazeze pe toleranţa pacientului şi pe efectul clinic. Întrucât etopozida și metaboliții săi nu sunt dializabili, aceasta poate fi administrată înainte și după hemodializă. Instrucţiuni privind utilizarea/manipularea Trebuie urmate procedurile pentru manipularea și eliminarea adecvată a medicamentelor anticanceroase. Trebuie luate măsuri de precauție de fiecare dată când se manipulează medicamente citostatice. Se vor lua întotdeauna măsuri pentru a preveni expunerea. Ca și în cazul altor substanțe potențial toxice, trebuie luate măsuri de precauție în manipularea și prepararea soluțiilor de etopozidă. Pot apărea reacții cutanate asociate cu expunerea accidentală la etopozidă. Utilizarea mănușilor este recomandată. 9 Dacă etopozida intră în contact cu pielea sau mucoasele, se spală imediat pielea cu săpun și apă și se clătesc mucoasele cu apă. Trebuie luate măsuri pentru a se evita extravazarea. Dacă soluţia prezintă semne de precipitare sau conţine particule vizibile trebuie eliminată. Orice medicament neutilizat sau material rezidual trebuie eliminat în conformitate cu reglementările locale. Perioada de valabilitate după diluare: Stabilitatea fizico-chimică a soluţiei diluate până la o concentraţie de 0,2 mg/ml şi 0,4 mg/ml a fost demonstrată în cazul diluării cu soluţie de clorură de sodiu (0,9 % m/v) şi cu soluţie de glucoză (5% m/v), timp de maximum 96 de ore şi, respectiv, 48 de ore, la temperatura de 20-25 °C. Din punct de vedere microbiologic, medicamentul trebuie utilizat imediat. Dacă nu este utilizat imediat, timpul de păstrare a medicamentului diluat şi condiţiile anterioare utilizării sunt responsabilitatea utilizatorului. A nu se păstra medicamentul diluat în frigider (la temperaturi de 2-8 °C), deoarece se poate produce precipitarea. Păstrare A se păstra flaconul în cutia de carton pentru a fi protejat de lumină. A nu se păstra la frigider sau congela."
"Citiţi cu atenţie şi în întregime acest prospect înainte de a vi se administra acest vaccin. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest vaccin a fost prescris pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi simptome cu ale dumneavoastră. - Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să-i spuneţi medicului dumneavoastră sau farmacistului. Ce găsiţi în acest prospect: 1. Ce este Euvax B Adult şi pentru ce se utilizează 2. Ce trebuie să ştiţi înainte să vi se administreze Euvax B Adult 3. Cum se administrează Euvax B Adult 4. Reacţii adverse posibile 5. Cum se păstrează Euvax B Adult 6. Conţinutul ambalajului şi alte informaţii 1. Ce este Euvax B Adult şi pentru ce se utilizează Euvax B Adult este un vaccin înalt purificat cu particule neinfecţioase din antigenul de suprafaţă al virusului hepatitic B (AgHBs) adsorbit pe săruri de aluminiu ca adjuvant. Este un vaccin obţinut prin tehnologie ADN recombinantă din culturi celulare de levuri de Saccharomyces cerevisiae. Acest vaccin este indicat pentru imunizare împotriva infecţiei determinate de subtipurile cunoscute ale virusului hepatitic B. 2. Ce trebuie să ştiţi înainte să vi se administreze Euvax B Adult Nu trebuie să vi se administreze Euvax B Adult: - dacă sunteţi alergic la oricare dintre celelalte componente ale Euvax B Adult - dacă aveţi o boală febrilă gravă Atenţionări şi precauţii - La pacienţii cu scleroză multiplă, orice stimulare a sistemului imunitar poate induce exacerbarea simptomelor. De aceea, pentru aceşti pacienţi, avantajele vaccinării împotriva hepatitei B trebuie evaluate în raport cu riscurile exacerbării sclerozei multiple. - Se consideră că la pacienţii cu hepatită B în fază latentă sau evolutivă nu se poate obţine protecţia prin vaccinare. - La fel ca în cazul oricăror vaccinuri injectabile, trebuie să fie disponibil permanent tratament medical adecvat, pentru situaţia apariţiei - în cazuri rare, de reacţii anafilactice ca urmare a administrării vaccinului. 2 Euvax B Adult împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. În general, vaccinul hepatitic B poate fi administrat concomitent cu vaccinul BCG, DTP, MMR, Polio, folosind zone diferite de injectare. Sarcina, alăptarea şi fertilitatea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţivă medicului dumneavoastră sau farmacistului pentru recomandări înainte de a vi se administra Euvax B Adult. Conducerea vehiculelor şi folosirea utilajelor La unele persoane pot să apară reacţii adverse care pot afecta capacitatea de a conduce vehicule şi de a folosi utilaje. De aceea, persoanele care urmează să fie vaccinate trebuie atenţionate despre această posibilitate. Tiomersal este prezent (în cantităţi foarte mici) în acest vaccin, şi este posibil să manifestaţi o reacţie alergică. 3. Cum să vi se administreze Euvax B Adult Euvax B Adult vi se v-a administra întotdeauna exact aşa cum v-a spus medicul dumneavoastră. Trebuie să discutaţi cu medicul dumneavoastră sau cu farmacistul dacă nu sunteţi sigur. Medicul sau asistenta vă vor administra Euvax B Adult sub forma unei injecţii intramusculare, de obicei la nivelul regiunii superioare a braţului dumneavoastră. Aceștia vor avea grijă ca Euvax B Adult să nu fie administrat într-un vas de sânge sau la nivelul pielii. La adulţi (cu vârsta de 16 ani şi peste) doza recomandată este de 1,0 ml şi conţine 20 micrograme AgHBs. Veţi primi în total trei injecţii într-un interval de 6 luni. Prima doză va fi administrată la o dată aleasă. Cele două doze rămase vor fi administrate la o lună şi la şase luni după prima doză. • Prima doză: la o dată aleasă • A doua doză: o lună mai târziu • A treia doză: la 6 luni după prima doză Medicul dumneavoastră vă va informa referitor la posibila necesitate a unor doze suplimentare şi la vaccinarea de rapel. Dacă nu se administrează o doză • Dacă nu vă puteţi prezenta pentru una dintre administrarile programate, luaţi legătura cu medicul dumneavoastră şi stabiliţi o altă dată. • Asiguraţi-vă că finalizaţi schema completă de vaccinare, de trei injectări. Altfel, este posibil să nu fiţi protejat complet împotriva bolii. Dacă aveţi orice întrebări suplimentare cu privire la acest vaccin, adresaţi-vă medicului dumneavoastră sau farmacistului. 3 4. Reacţii adverse posibile Ca toate medicamentele, acest vaccin poate provoca reacţii adverse, cu toate că nu apar la toate persoanele. Frecvenţa reacţiilor adverse posibile prezentate mai jos este definită pe baza următoarei convenţii:  foarte frecvente (afectează mai mult de 1 utilizator din 10)  frecvente (afectează 1 până la 10 utilizatori din 100)  mai puţin frecvente (afectează 1 până la 10 utilizatori din 1000)  rare (afectează 1 până la 10 utilizatori din 10000)  foarte rare (afectează mai puţin de 1 utilizator din 10000) Frecvente: Rareori pot să apară reacţii locale cum sunt eritem, durere, tumefiere sau febră uşoară; aceste simptome dispar după 2 zile. Rare: Febră (peste 38,8°C); Reacţii sistemice cum sunt stare generală de rău, astenie, dureri de cap, greaţă, vărsături, ameţeli, mialgii sau artrite, erupţii pe piele şi creştere tranzitorie a valorilor enzimelor de la nivelul ficatului. Foarte rare: Nu se poate stabili o succesiune etiologică a cauzelor şi efectelor raportării de nevrite multiple, nevrite optice, paralizie facială, exacerbare a sclerozei multiple şi o imflamare temporară a nervilor, cauzând durere, slăbiciune şi paralizie a extremităţilor, care progresează deseori către piept şi faţă (sindrom Guillain-Barré). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale http://www.anm.ro/. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Euvax B Adult Nu lăsaţi acest medicament la vederea şi îndemâna copiilor. A se păstra la frigider (2°C - 8°C), în ambalajul original. A nu se congela. Nu utilizaţi Euvax B Adult după data de expirare înscrisă pe ambalaj după EXP. Data de expirare se referă la ultima zi a lunii respective. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Euvax B Adult - Substanţa activă dintr-o doză Euvax B Adult (1ml) este: Antigen de suprafaţă al virusului hepatitic B (AgHBs) 1, 2 : 20 micrograme 1 adsorbit pe hidroxid de aluminiu hidratat (0,5 miligrame Al3+) 2 produs în celule de drojdie (Saccharomyces cerevisiae) prin tehnologie ADN recombinant 4 - Celelalte componente sunt: hidroxid de aluminiu (gel), fosfat de potasiu monobazic, fosfat de sodiu dibazic heptahidrat, clorură de sodiu, apă pentru preparate injectabile Cum arată Euvax B Adult şi conţinutul ambalajului Suspensie injectabilă Euvax B Adult este o suspensie albă slab opacă, ambalată în flacoane din sticlă (1 ml). Euvax B Adult este ambalat în cutii a câte 1 sau 20 de flacoane. Este posibil ca nu toate mărimile de ambalaj să fie comercializate"
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. • Păstraţi acest prospect. S-ar putea să fie necesar să-l recitiţi. • Dacă aveţi orice întrebări suplimentare, adresaţi-vă medicului dumneavoastră sau farmacistului. • Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. • Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect 1. Ce este Everolimus Accord şi pentru ce se utilizează 2. Ce trebuie să ştiţi înainte să luaţi Everolimus Accord 3. Cum să luaţi Everolimus Accord 4. Reacţii adverse posibile 5. Cum se păstrează Everolimus Accord 6. Conţinutul ambalajului şi alte informaţii 1. Ce este Everolimus Accord şi pentru ce se utilizează Everolimus Accord este un medicament anticancer care conţine substanţa activă everolimus. Everolimus reduce alimentarea cu sânge a tumorii şi încetineşte creşterea şi răspândirea celulelor canceroase. Everolimus Accord este utilizat pentru a trata pacienții adulți cu: - cancer mamar în stadiu avansat cu receptori pentru hormoni prezenţi, la femeile în postmenopauză, la care alte tratamente (aşa-numiţii „inhibitori nesteroidieni de aromatază”) nu mai ţin boala sub control. Se administrează împreună cu un tip de medicament numit exemestan, inhibitor steroidian de aromatază, care este utilizat pentru tratamentul hormonal anticancer. - tumori avansate denumite tumori neuroendocrine care îşi au originea la nivelul stomacului, intestinelor, plămânilor sau pancreasului. Acesta este administrat dacă tumorile sunt inoperabile și nu produc în exces hormoni specifici sau alte substanțe secretate în mod natural de organism. - cancer la rinichi în stadiu avansat (carcinom celular renal avansat) în situaţiile în care alte tratamente (aşa-numita „terapie ţintă FCEV”) nu au ajutat la stoparea bolii. 2. Ce trebuie să ştiţi înainte să luaţi Everolimus Accord Everolimus Accord va fi prescris pentru dumneavoastră doar de către un medic cu experienţă în tratarea cancerului. Urmaţi cu atenţie toate instrucţiunile medicului. Acestea pot fi diferite de informaţiile generale conţinute în acest prospect. Dacă aveţi întrebări privind Everolimus Accord sau 2 motivul pentru care acest medicament v-a fost prescris, adresaţi-vă medicului. Nu luați Everolimus Accord: - dacă sunteți alergic la everolimus, la substanţele înrudite cum ar fi sirolimus sau temsirolimus, sau la oricare dintre celelalte componente ale acestui medicament (enumerate la pct. 6). Dacă presupuneţi că puteţi fi alergic, cereţi sfatul medicului dumneavoastră. Atenţionări şi precauţii Înainte să luaţi Everolimus Accord, adresaţi-vă medicului dumneavoastră: - dacă aveţi probleme la ficat sau dacă aţi suferit vreodată de vreo boală care este posibil să vă fi afectat ficatul. În acest caz, este posibil ca medicul dumneavoastră să trebuiască să vă prescrie o doză diferită de Everolimus Accord. - dacă suferiţi de diabet zaharat (nivel ridicat de zahăr în sânge). Everolimus Accord poate creşte nivelurile de zahăr din sânge şi poate înrăutăți diabetul zaharat. Aceasta poate conduce la necesitatea administrării de insulină şi/sau terapiei cu medicamente antidiabetice orale. Spuneţi medicului dacă prezentaţi o senzaţie excesivă de sete sau o frecvenţă crescută a urinării. - dacă trebuie să vi se facă un vaccin în timpul administrării Everolimus Accord. - dacă aveţi un nivel crescut de colesterol. Everolimus Accord poate creşte nivelurile de colesterol şi/sau alte grăsimi din sânge. - dacă aţi fost supus recent unei intervenţii chirurgicale majore sau dacă aveţi încă o rană nevindecată după o intervenţie chirurgicală. Everolimus Accord poate creşte riscul de complicaţii legate de vindecarea rănilor. - dacă aveţi o infecţie. Tratarea acesteia poate fi necesară înainte de iniţierea tratamentului cu Everolimus Accord. - dacă aţi avut hepatită B, pentru că aceasta poate fi reactivată în timpul tratamentului cu Everolimus Accord (vezi pct. 4 „Reacţii adverse posibile”). - dacă ați efectuat sau veți efectua în curând terapie cu radiații. De asemenea, Everolimus Accord vă poate: - slăbi sistemul imunitar. Aşadar, puteţi fi supus riscului de infecţii pe durata tratamentului cu Everolimus Accord. Dacă aveţi febră sau alte semne ale unei infecţii, adresaţi-vă medicului dumneavoastră. Unele infecții pot fi severe și pot avea consecințe letale. - afecta funcţia renală. Prin urmare, medicul dumneavoastră vă va monitoriza funcţia renală în timpul tratamentului cu Everolimus Accord. - provoca senzaţie de lipsă de aer, tuse şi febră. - cauza apariția ulcerațiilor și leziunilor la nivelul gurii. Este posibil ca medicul dumneavoastră să trebuiască să vă întrerupă temporar sau definitiv tratamentul cu Everolimus Accord. Este posibil să aveți nevoie de tratament cu o apă de gură, un gel de gură sau alte produse. Unele ape și geluri de gură pot determina agravarea ulcerațiilor, prin urmare, nu încercați să utilizați niciun produs fără a întreba medicul. Este posibil ca medicul dumneavoastră să vă recomande să reluați tratamentul cu Everolimus Accord la aceeași doză sau la o doză mai mică. - provoca complicații ale radioterapiei. Au fost observate complicații severe asociate cu radioterapia (cum sunt senzația de lipsă de aer, greață, diaree, erupții trecătoare pe piele și leziuni la nivelul gurii, gingiilor și gâtului), inclusiv cazuri letale, la unii pacienți la care s-a administrat everolimus în același timp cu radioterapia sau care au luat everolimus la scurt timp după ce au efectuat radioterapie. De asemenea, a fost raportat așa-numitul sindrom de recidivă a reacțiilor adverse asociate radioterapiei (cuprinzând înroșirea pielii sau inflamația plămânilor, în locul în care s-a efectuat radioterapie anterior) la pacienții care au efectuat radioterapie în trecut. Spuneți medicului dumneavoastră dacă intenționați să efectuați radioterapie în viitorul apropiat sau dacă ați efectuat radioterapie în trecut. Spuneţi medicului dacă prezentaţi aceste simptome. Vi se vor efectua analize regulate ale sângelui în timpul tratamentului. Acestea vor verifica numărul de celule sanguine (leucocite, eritrocite şi trombocite) din organismul dumneavoastră pentru a vedea dacă Everolimus Accord are un efect nedorit asupra acestor celule. Se vor efectua, de asemenea, 3 analize ale sângelui pentru a verifica funcţia rinichilor (nivelul creatininei) şi funcţia ficatului dumneavoastră (nivelul transaminazelor), precum şi nivelurile de zahăr şi de colesterol din sânge. Aceasta deoarece şi ele pot fi afectate de Everolimus Accord. Copii şi adolescenţi Everolimus Accord nu se va utiliza la copii sau adolescenţi (cu vârsta sub 18 ani). Everolimus Accord împreună cu alte medicamente Everolimus Accord poate afecta modul de acţiune al altor medicamente. Dacă utilizaţi alte medicamente în acelaşi timp cu Everolimus Accord, este posibil ca medicul dumneavoastră să trebuiască să modifice doza de Everolimus Accord sau a celorlalte medicamente. Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Următoarele pot creşte riscul de reacţii adverse la administrarea de Everolimus Accord: - ketoconazol, itraconazol, voriconazol sau fluconazol şi alte antifungice utilizate în tratamentul infecţiilor micotice. - claritromicină, telitromicină sau eritromicină, antibiotice utilizate în tratamentul infecţiilor bacteriene. - ritonavir și alte medicamente folosite la tratarea infecţiilor cu HIV/SIDA. - verapamil sau diltiazem, folosite la tratarea afecţiunilor cardiace sau tensiunii arteriale crescute. - dronedaronă, un medicament utilizat pentru reglarea frecvenţei cardiace. - ciclosporină, un medicament utilizat pentru a împiedica organismul să respingă organele transplantate. - imatinib, utilizat pentru inhibarea creşterii celulelor anormale. - inhibitori ai enzimei de conversie a angiotensinei (ECA) (de exemplu, ramipril), utilizaţi pentru tratarea tensiunii arteriale mari sau altor probleme cardiovasculare. - nefazodonă, utilizată pentru tratarea depresiei. - Canabidiol (utilizările includ, printre altele, tratamentul crizelor convulsive). Următoarele pot reduce eficacitatea Everolimus Accord: - rifampicină, utilizată în tratamentul tuberculozei (TBC). - efavirenz sau nevirapină, folosite la tratarea infecţiilor cu HIV/SIDA. - sunătoare (Hypericum perforatum), un produs din plante medicinale utilizat în tratamentul depresiei şi al altor afecţiuni. - dexametazonă, un corticosteroid utilizat pentru tratamentul mai multor afecţiuni, incluzând afecţiuni inflamatorii sau imunitare. - fenitoină, carbamazepină sau fenobarbital şi alte antiepileptice utilizate pentru stoparea crizelor sau convulsiilor. Aceste medicamente trebuie evitate în timpul tratamentului cu Everolimus Accord. Dacă luaţi oricare din aceste medicamente, medicul dumneavoastră vă poate schimba medicamentul sau vă poate modifica doza deEverolimus Accord. Everolimus Accord împreună cu alimente şi băuturi Evitaţi consumul de grepfruit şi suc de grepfruitîn timpul tratamentului cu Everolimus Accord. Acesta poate determina creșterea cantității de Everolimus Accord din sânge, posibil până la un nivel dăunător. Sarcina, alăptarea şi fertilitatea Sarcina 4 Everolimus Accord vă poate afecta fătul şi nu este recomandat în timpul sarcinii. Spuneţi medicului dumneavoastră dacă sunteţi gravidă sau credeţi că puteţi fi gravidă. Medicul dumneavoastră va discuta cu dumneavoastră dacă trebuie să luaţi acest medicament în timpul sarcinii. Femeile care ar putea rămâne gravide trebuie să utilizeze metode de contracepţie foarte eficace în timpul tratamentului și până la 8 săptămâni de la oprirea tratamentului. Dacă, în ciuda acestor măsuri, suspectaţi că este posibil să fi rămas gravidă, cereţi sfatul medicului dumneavoastră înainte de a continua utilizarea Everolimus Accord. Alăptarea Everolimus Accord vă poate afecta nou-născutul alăptat. Nu trebuie să alăptaţi în timpul tratamentului şi timp de 2 săptămâni de la administrarea ultimei doze de everolimus. Spuneţi medicului dumneavoastră dacă alăptaţi. Fertilitatea la pacienţii de sex feminin La unele paciente cărora li s-a administrat Everolimus Accord s-a observat absenţa ciclului menstrual (amenoree). Everolimus Accord poate avea un impact asupra fertilităţii feminine. Spuneţi medicului dumneavoastră dacă doriţi să aveţi copii. Fertilitatea la pacienţii de sex masculin Everolimus Accord poate afecta fertilitatea pacienţilor de sex masculin. Discutaţi cu medicul dacă doriţi să aveţi copii. Conducerea vehiculelor şi folosirea utilajelor Dacă vă simţiţi neobişnuit de obosit (oboseala este o reacţie adversă foarte frecventă), aveţi grijă deosebită când conduceţi vehicule sau folosiţi utilaje. Everolimus Accord conţine lactoză Dacă medicul dumneavoastră v-a atenţionat că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. 3. Cum să luaţi Everolimus Accord Luaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Doza recomandată este de 10 mg, administrată o dată pe zi. Medicul dumneavoastră vă va spune câte comprimate de Everolimus Accord trebuie să luaţi. Dacă aveţi probleme la ficat, medicul dumneavoastră vă poate da pentru început o doză mai mică de Everolimus Accord (2,5, 5 sau 7,5 mg pe zi). Dacă prezentaţi anumite reacţii adverse în timp ce luaţi Everolimus Accord (vezi pct. 4), medicul dumneavoastră vă poate reduce doza sau întrerupe tratamentul, pentru scurt timp sau permanent. Luaţi Everolimus Accord o dată pe zi, la aproximativ aceeaşi oră în fiecare zi, în mod consecvent cu sau fără alimente. Înghiţiţi comprimatele întregi cu un pahar de apă. Nu mestecaţi sau sfărâmaţi comprimatele. Dacă luaţi mai mult Everolimus Accord decât trebuie 5 - Dacă aţi luat prea mult Everolimus Accord sau dacă altcineva ia din greşeală comprimatele dumneavoastră, contactaţi un medic sau mergeţi la spital imediat. Poate fi necesar tratament de urgenţă. - Luaţi cu dumneavoastră cutia şi acest prospect, astfel încât medicul să ştie ce s-a administrat. Dacă uitaţi să luaţi Everolimus Accord Dacă uitaţi o doză, luaţi următoarea doză conform programului. Nu luaţi o doză dublă pentru a compensa comprimatele uitate. Dacă încetaţi să luaţi Everolimus Accord Nu încetaţi administrarea Everolimus Accord decât dacă medicul dumneavoastră vă spune să faceţi acest lucru. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. NU mai luaţi Everolimus Accord şi solicitaţi imediat asistenţă medicală dacă prezentaţi oricare dintre semnele de mai jos ale unei reacţii alergice: • dificultate la respiraţie sau înghiţire • umflare a feţei, buzelor, limbii sau gâtului • mâncărimi severe la nivelul pielii, însoţite de erupţii roşii sau mici umflături pe piele Reacţiile adverse grave ale Everolimus Accord includ: Foarte frecvente (pot afecta peste 1 din 10 persoane) • Temperatură crescută, frisoane (semne ale infecţiei) • Febră, tuse, dificultate la respiraţie, respiraţie șuierătoare (semne ale inflamaţiei plămânilor cunoscută şi sub denumirea de pneumonită) Frecvente (pot afecta până la 1 din 10 persoane) • Senzaţie excesivă de sete, cantitate mare de urină eliminată, poftă de mâncare crescută însoţită de scădere în greutate, oboseală (semne ale diabetului zaharat) • Sângerare (hemoragie), de exemplu, la nivelul peretelui intestinului • Cantitate sever scăzută de urină eliminată (semn al insuficienţei renale) Mai puțin frecvente (pot afecta până la 1 din 100 persoane) • Febră, erupţii trecătoare la nivelul pielii, durere şi inflamaţie la nivelul articulaţiilor, ca şi oboseală, pierdere a poftei de mâncare, greaţă, icter (îngălbenire a pielii), durere în partea dreaptă sus a abdomenului, scaune deschise la culoare, urină închisă la culoare (pot fi semne ale reactivării hepatitei B) • Lipsă de aer, dificultate la respiraţie în poziţia culcat, umflare a labelor picioarelor sau a picioarelor (semne ale insuficienţei cardiace) • Umflare şi/sau durere la nivelul unuia dintre picioare, de regulă, la nivelul gambei, înroşire sau senzaţie de căldură la nivelul pielii în zona afectată (semne ale unui blocaj al unui vas de sânge (vene) la nivelul picioarelor, cauzat de coagularea sângelui) 6 • Apariţie bruscă a senzației de lipsă de aer, durere la nivelul pieptului sau tuse cu sânge (posibile semne ale embolismului pulmonar, o boală care apare atunci când sunt blocate una sau mai multe artere din plămâni) • Cantitate de urină eliminată sever scăzută, umflare a picioarelor, confuzie, durere de spate (semne ale unei insuficienţe renale bruşte) • Erupţii trecătoare pe piele, mâncărime, urticarie • Dificultate la respiraţie sau înghiţire, ameţeli (semne ale unei reacţii alergice grave, cunoscute şi sub denumirea de hipersensibilitate) Rare (pot afecta până la 1 din 1.000 persoane) • Senzație de lipsă de aer sau respirație accelerată (semne ale sindromului de detresă respiratorie acută) Dacă prezentaţi oricare dintre aceste reacţii adverse, spuneţi imediat medicului dumneavoastră deoarece acestea vă pot pune viaţa în pericol. Alte reacţii adverse posibile ale Everolimus Accord includ: Foarte frecvente (pot afecta mai mult de 1 din 10 persoane) • Oboseală, senzaţie de lipsă de aer, ameţeli, paloare a pielii, semne ale unui număr scăzut de globule roşii în sânge (anemie) • Concentraţie crescută a zahărului în sânge (hiperglicemie) • Pierdere a poftei de mâncare • Cantitate crescută a lipidelor (grăsimilor) din sânge (hipercolesterolemie) • Tulburare a gustului (disgeuzie), durere de cap • Sângerări la nivelul nasului (epistaxis) • Tuse • Ulceraţii la nivelul gurii • Deranjare la stomac, inclusiv senzaţie de rău (greaţă) sau diaree • Erupţii trecătoare pe piele • Mâncărime (prurit) • Stare de slăbiciune sau oboseală • Umflare a braţelor, mâinilor, labelor picioarelor, gleznelor sau altor părţi ale corpului (semne ale edemului) • Scădere în greutate Frecvente (pot afecta până la 1 din 10 persoane) • Sângerare sau învineţire spontane (semne ale unei concentraţii scăzute de trombocite, cunoscută şi sub denumirea de trombocitopenie) • Febră, durere în gât, ulceraţii la nivelul gurii cauzate de infecţii (semne ale unei concentraţii scăzute a celulelor albe din sânge, leucopenie, limfopenie şi/sau neutropenie) • Senzaţie de lipsă de aer (dispnee) • Sete, cantitate scăzută de urină eliminată, urină închisă la culoare, piele uscată şi înroşită, iritabilitate (semne ale deshidratării) • Probleme de somn (insomnie) • Durere de cap, ameţeli (semne ale tensiunii arteriale mari, cunoscută ca hipertensiune arterială) • Umflarea parțială sau completă a brațelor (inclusiv a degetelor) sau a picioarelor (inclusiv a degetelor), senzație de greutate, mișcări limitate, disconfort (simptome posibile ale limfedemului) • Febră • Inflamaţie a mucoasei gurii, stomacului, intestinelor • Senzaţie de uscăciune a gurii 7 • Arsuri stomacale (dispepsie) • Stare de rău (vărsături) • Dificultate la înghiţire (disfagie) • Durere abdominală • Acnee • Erupţii trecătoare pe piele şi durere la nivelul palmelor sau tălpilor (sindrom mână-picior) • Înroşire a pielii (eritem) • Durere la nivelul articulaţiilor • Durere la nivelul gurii • Tulburări ale menstruaţiei, cum sunt menstruaţii neregulate • Concentraţie crescută a lipidelor (grăsimilor) din sânge (hiperlipidemie, valoare crescută a trigliceridelor) • Concentraţie scăzută a potasiului din sânge (hipokaliemie) • Concentraţie scăzută a fosfatului din sânge (hipofosfatemie) • Concentraţie scăzută a calciului din sânge (hipocalcemie) • Piele uscată, exfoliere a pielii, leziuni la nivelul pielii • Tulburări ale unghiilor, rupere a unghiilor • Cădere uşoară a părului • Rezultate anormale ale testelor de sânge ale funcţiei ficatului (valori crescute ale alanin şi aspartat aminotransferazei) • Rezultate anormale ale testelor de sânge ale funcţiei rinichilor (valoare crescută a creatininei) • Umflare a pleoapei • Proteine în urină Mai puțin frecvente (pot afecta până la 1 din 100 persoane) • Stare de slăbiciune, sângerare sau învineţire spontane şi infecţii frecvente, cu semne cum sunt febră, frisoane, durere în gât sau ulceraţii la nivelul gurii (semne ale unei concentraţii scăzute a celulelor din sânge, cunoscută şi sub denumirea de pancitopenie) • Pierdere a gustului (ageuzie) • Tuse cu sânge (hemoptizie) • Tulburări ale menstruaţiei, cum este absenţa menstruaţiei (amenoree) • Eliminarea mai frecventă a urinei în timpul zilei • Durere la nivelul pieptului • Vindecare anormală a rănilor • Bufeuri • Scurgeri la nivelul ochilor, însoţite de mâncărimi și înroşire, colorare în roz a ochilor sau înroşire a ochilor (conjunctivită) Rare (pot afecta până la 1 din 1.000 persoane) • Oboseală, senzaţie de lipsă de aer, ameţeli, paloare a pielii (semne ale unei concentraţii scăzute a globulelor roşii, posibil din cauza unui tip de anemie numită aplazia pură a celulelor roşii) • Umflare a feţei, a zonei din jurul ochilor, gurii şi a interiorului gurii şi/sau a gâtului, precum și a limbii şi dificultate la respiraţie sau înghiţire (cunoscută şi sub denumirea de angioedem) pot constitui semne ale unei reacţii alergice Cu frecvență necunoscută (frecvența nu poate fi estimată din datele disponibile) • Reacție la locul radioterapiei anterioare, de exemplu, înroșirea pielii sau inflamația plămânilor (așa-numitul sindrom al recidivei reacțiilor adverse asociate radioterapiei) • Agravarea reacțiilor adverse la tratamentul cu radiații Dacă aceste reacţii adverse se agravează, vă rugăm să spuneţi medicului dumneavoastră şi/sau farmacistului. Majoritatea acestor reacţii adverse sunt uşoare până la moderate şi, în general, 8 vor dispărea dacă se întrerupe tratamentul timp de câteva zile. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. 5. Cum se păstrează Everolimus Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe blister. Data de expirare se referă la ultima zi a lunii respective. A se păstra în ambalajul original pentru a fi protejat de lumină. Acest medicament nu necesită condiții speciale de temperatură pentru păstrare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Everolimus Accord • Substanţa activă este everolimus. • Fiecare comprimat conține <2,5 mg> <5 mg> <10 mg> everolimus. "
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Exemestan Accord şi pentru ce se utilizează 2. Ce trebuie să ştiţi înainte să luaţi Exemestan Accord 3. Cum să luaţi Exemestan Accord 4. Reacţii adverse posibile 5. Cum se păstrează Exemestan Accord 6. Conţinutul ambalajului şi alte informaţii 1. Ce este Exemestan Accord şi pentru ce se utilizează Exemestan Accord aparţine unei clase de medicamente cunoscute sub numele de inhibitori de aromatază. Aceste medicamente interferează cu o substanţă denumită aromatază, care este necesară pentru producerea hormonului sexual feminin, estrogen, în special la femeile aflate în perioada de după menopauză (postmenopauză). Scăderea concentraţiilor de estrogen din organism reprezintă o modalitate de a trata cancerul de sân hormono-dependent. Exemestan Accord este utilizat pentru tratamentul cancerului de sân incipient hormono-dependent, la femei aflate în postmenopauză, după ce au urmat o cură de tratament cu durata de 2-3 ani cu medicamentul tamoxifen. De asemenea, Exemestan Accord este utilizat pentru tratamentul cancerului de sân avansat hormonodependent, la femei aflate în postmenopauză, în cazul în care tratamentul iniţial cu un alt medicament hormonal nu a determinat rezultatele dorite. 2. Ce trebuie să ştiţi înainte să luaţi Exemestan Accord Nu luaţi Exemestan Accord - dacă sunteţi sau aţi fost alergică la exemestan sau la oricare dintre celelalte componente ale acestui medicament (enumerate la punctul 6). - dacă nu sunteţi încă la “menopauză”, adică încă aveţi menstruaţie. - dacă sunteţi gravidă, credeţi că sunteţi gravidă sau dacă alăptaţi. 2 Atenţionări şi precauţii Adresați-vă medicului dumneavostră, farmacistului sau asistentei medicale înainte să luați Exemestan Accord. - Înaintea începerii tratamentului cu Exemestan Accord, medicul dumneavoastră vă poate efectua analize ale sângelui pentru a se asigura că sunteţi la menopauză. - De asemenea, înaintea începerii tratamentului se va efectua verificarea de rutină a nivelului de vitamina D, deoarece în stadiile incipiente ale cancerului de sân puteți avea niveluri foarte scăzute de vitamina D. Dacă valoarea acestora este sub cea normală, vi se va administra un supliment pe bază de vitamină D. - Înaintea tratamentului cu Exemestan Accord, spuneţi medicului dumneavoastră dacă aveţi o afecţiune a ficatului sau rinichilor. - Spuneţi medicului dumneavoastră dacă aveţi istoric sau suferiţi de orice boală care vă afectează oasele. Medicul dumneavoastră vă poate măsura densitatea osoasă înainte şi în timpul tratamentului cu Exemestan Accord. Acest lucru este necesar deoarece medicamentele din această clasă scad concentraţiile de hormoni feminini, ceea ce poate determina pierderea sărurilor minerale din compoziţia oaselor şi, astfel, le scad rezistenţa. Exemestan Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau este posibil să luaţi orice alte medicamente, inclusiv medicamente care se eliberează fără rețetă. Exemestan Accord nu trebuie administrat în acelaşi timp cu terapia de substituţie hormonală (TSH). Următoarele medicamente trebuie utilizate cu precauție când luați Exemestan Accord. Spuneţi medicului dumneavoastră dacă luaţi medicamente cum sunt:  rifampicină (un antibiotic)  carbamazepină sau fenitoină ( medicamente anticonvulsivante utilizate pentru tratamentul epilepsiei)  remedii pe bază de plante cu sunătoare (Hypericum perforatum), sau preparate care conțin sunătoare Exemestan Accord împreună cu alimente, băuturi şi alcool Comprimatele Exemestan Accord trebuie luate după o masă, la aproximativ aceeaşi oră în fiecare zi. Sarcina, alăptarea şi fertilitatea Nu luaţi Exemestan Accord dacă sunteţi gravidă sau alăptaţi. Dacă sunteţi gravidă sau credeţi că aţi putea fi gravidă, spuneţi-i medicului dumneavoastră. Discutaţi cu medicul dumneavoastră despre măsuri de contracepție în cazul în care există posibilitatea să rămâneţi gravidă. Adresaţi-vă medicului dumneavoastră sau farmacistului pentru recomandări înainte de a lua orice medicament. Conducerea vehiculelor şi folosirea utilajelor Dacă vă simţiţi somnolentă, ameţită sau slăbită în timpul tratamentului cu Exemestan Accord, nu trebuie să încercaţi să conduceţi vehicule sau să folosiţi utilaje. 3. Cum să luaţi Exemestan Accord Adulți și vârstnici Luaţi întotdeauna Exemestan Accord exact aşa cum v-a spus medicul dumneavoastră. Trebuie să discutaţi cu medicul dumneavoastră sau cu farmacistul dacă nu sunteţi sigur. Exemestan Accord trebuie luat pe cale orală, după masă, la aproximativ aceeaşi oră în fiecare zi. Medicul dumneavoastră vă va spune cum să luați Exemestan Accord și pentru cât timp. 3 Doza recomandată este de un comprimat filmat de 25 mg pe zi. Dacă în timp ce utilizaţi exemestan trebuie să mergeţi la spital, spuneţi personalului medical ce medicament luaţi. Utilizare la copii şi adolescenţi Exemestan Accord nu este recomandat la copii şi adolescenţi. Dacă luaţi mai mult Exemestan Accord decât trebuie Dacă luaţi din greşeală prea multe comprimate, adresaţi-vă imediat medicului dumneavoastră sau mergeţi la unitatea de primiri urgenţe a celui mai apropiat spital. Arătaţi cutia de Exemestan Accord comprimate filmate. Dacă uitaţi să luaţi Exemestan Accord Nu luaţi o doză dublă pentru a compensa comprimatul uitat. Dacă uitaţi să luaţi comprimatul filmat, luaţi-l imediat ce vă amintiţi. Dacă este aproape momentul să luaţi următoarea doză, luaţi această doză la ora obişnuită. Dacă încetaţi să luaţi Exemestan Accord Nu încetaţi să luaţi comprimatele filmate chiar dacă vă simţiţi bine, cu excepţia cazului în care medicul dumneavoastră vă spune acest lucru. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Exemestan Accord este bine tolerat şi următoarele reacţii adverse observate la pacientele tratate cu exemestan sunt mai ales uşoare sau moderate. Majoritatea reacţiilor adverse sunt determinate de lipsa de estrogen (de exemplu, bufeurile). Pot apărea cazuri de hipersensibilitate, inflamație a ficatului (hepatită) și inflamație a canalelor biliare ale ficatului, care poate duce la îngălbenirea pielii (hepatită colestatică). Simptomele includ stare generală de rău, greață, icter (îngălbenire a pielii și a ochilor), mâncărime, dureri în partea dreaptă a abdomenului și pierdere a poftei d emâncare. Adresați-vă imediat medicului dumneavoastră pentru consiliere medicală de urgenţă dacă credeți aveți vreunul dintre aceste simptome. Reacţii adverse foarte frecvente (pot afecta mai mult de 1 din 10 persoane) - Depresie - Dificultăți la adormire - Dureri de cap - Bufeuri - Amețeli - Greață - Transpiraţii abundente - Dureri ale muşchilor şi articulaţiilor (incluzând artroză, dureri de spate, artrită şi rigiditate articulară) - Oboseală - Scădere a numărului de celule albe din sânge - Durere abdominală - Valori mari ale enzimelor hepatice - Valori mari ale produșilor de degradare ai hemoglobinei din sânge - Valori mari ale enzimelor din sânge, din cauza afectării hepatice - Dureri 4 Reacţii adverse frecvente (pot afecta până la 1 din 10 persoane) - Pierderea poftei de mâncare - Sindrom d e tunel carpian (o asociere de simptome cum sunt furnicături și înţepături, senzaţie de amorţeală şi durere care afectează întreaga mână, cu excepţia degetului mic) sau furnicături/ înțepături la nivelul pielii - Dureri de stomac, vărsături (stare de rău), constipaţie, indigestie, diaree - Cădere a părului - Erupţie trecătoare pe piele, urticarie și mâncărime - Subţierea oaselor, care poate determina scăderea rezistenţei lor (osteoporoză), determinând fracturi ale oaselor (rupturi sau fisuri) în anumite cazuri - Dureri, umflare a mâinilor şi picioarelor - Scădere a numărului de trombocite din sânge - Slăbiciune musculară Reacţii adverse mai puţin frecvente (pot până la 1 din 100 persoane) - Hipersensibilitate Reacţii adverse rare (pot afecta până la 1 din 1000 persoane) - Apariția unor vezicule mici pe o suprafață a pielii, sub forma unei iritații - Somnolență - Inflamație a ficatului - Inflamație a canalelor biliare ale ficatului, care poate duce la îngălbenirea pielii. Cu frecvenţa necunoscută (frecvenţă care nu poate fi estimată din datele disponibile) - Valori scăzute ale anumitor celule albe din sânge Pot să apară modificări ale numărului anumitor celule din sânge (limfocite) şi ale numărului trombocitelor care circulă în sânge, în special la pacientele cu limfopenie preexistentă (număr scăzut de limfocite în sânge). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Exemestan Accord - A nu se lăsa la vederea şi îndemâna copiilor. - Nu utilizaţi acest medicament după data de expirare înscrisă pe cutie şi blister după „EXP”. Data de expirare se referă la ultima zi a lunii respective. - Acest medicament nu necesită condiţii speciale de păstrare. - Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 5 6. Conţinutul ambalajului şi alte informaţii Ce conţine Exemestan Accord - Substanţa activă este exemestan. Fiecare comprimat filmat conţine exemestan 25 mg. - Celelalte componente sunt: Nucleu: manitol, celuloză microcristalină, crospovidonă tip A, amidonoglicolat de sodiu (Tip A), hipromeloză E5, polisorbat 80, dioxid de siliciu coloidal anhidru, stearat de magneziu. Film: hipromeloză (E 464), dioxid de titan (E 171), macrogol 400. Cum arată Exemestan Accord şi conţinutul ambalajului Exemestan Accord se prezintă sub formă de comprimate filmate rotunde, biconvexe, de culoare albă până la aproape albă, marcate cu „E25” pe una dintre feţe şi plane pe cealaltă faţă. Exemestan Accord este disponibil în cutii cu blistere albe opace din PVC-PVDC/Aluminiu cu 15, 20, 28, 30, 90, 98, 100 şi 120 comprimate filmate. Este posibil ca nu toate mărimile de ambalaj să fie comercializate"
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră.  Păstraţi acest prospect. S-ar putea să fie necesar să-l recitiţi.  Dacă aveţi orice întrebări suplimentare, adresaţi-vă medicului dumneavoastră sau farmacistului.  Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră.  Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Ezetimib Accord şi pentru ce se utilizează 2. Ce trebuie să ştiţi înainte să luaţi Ezetimib Accord 3. Cum să luaţi Ezetimib Accord 4. Reacţii adverse posibile 5. Cum se păstrează Ezetimib Accord 6. Conţinutul ambalajului şi alte informaţii 1. Ce este Ezetimib Accord şi pentru ce se utilizează Ezetimib Accord este un medicament utilizat pentru a scădea valorile crescute ale colesterolului. Ezetimib Accord scade valorile din sânge ale colesterolului total, ale colesterolului „rău” (LDL colesterol) şi ale substanţelor grase numite trigliceride. În plus, Ezetimib Accord creşte valorile colesterolului „bun” (HDL colesterol). Ezetimib, substanţa activă din Ezetimib Accord, acţionează prin reducerea cantităţii de colesterol absorbită din tractul digestiv. Efectul de scădere a colesterolului al Ezetimib Accord se adaugă la cel al statinelor, o clasă de medicamente ce reduce cantitatea de colesterol pe care organismul dumneavoastră îl sintetizează singur. Colesterolul este una dintre substanţele grase care se găsesc în sânge. Colesterolul total este format în principal din LDL şi HDL colesterol. LDL colesterolul este deseori numit colesterol „rău” deoarece se poate acumula în pereţii arterelor dumneavoastră, formând plăci. Eventual, acumularea acestor plăci poate duce la o îngustare a arterelor. Această îngustare poate încetini sau bloca circulaţia sângelui către 2 organe vitale cum sunt inima şi creierul. Această blocare a circulaţiei sângelui poate duce la un infarct miocardic sau la un accident vascular cerebral. HDL colesterolul este deseori numit colesterol „bun” deoarece acesta ajută la împiedicarea acumulării colesterolului rău în artere şi protejează împotriva bolilor de inimă. Trigliceridele sunt o altă formă de grăsimi din sângele dumneavoastră, care vă poate creşte riscul de boli de inimă. Ezetimib Accord este utilizat la pacienţii la care nu se poate obţine un control al valorilor colesterolului numai prin dietă. Pe perioada utilizării acestui medicament, trebuie să respectaţi în continuare dieta de scădere a colesterolului. Ezetimib Accord este utilizat ca tratament adăugat la regimul alimentar de scădere a colesterolului dacă aveţi:  o valoare crescută a colesterolului în sânge (hipercolesterolemie primară [heterozigotă familială şi non-familială]) o împreună cu o statină, atunci când valoarea colesterolului nu este controlată suficient de administrarea doar a unei statine. o singur, atunci când tratamentul cu o statină este inadecvat sau nu este tolerat.  o boală ereditară (hipercolesterolemie homozigotă familială) care determină creşterea valorii colesterolului în sângele dumneavoastră. Vi se va prescrie, de asemenea, o statină şi, de asemenea, vi se pot administra alte tratamente.  o boală ereditară (sitosterolemie homozigotă, cunoscută şi sub denumirea de fitosterolemie) care determină creşterea valorii sterolilor din plante în sângele dumneavoastră. Dacă aveți o boală cardiacă, asocierea ezetimibului cu medicamente care scad colesterolul, numite statine, reduce riscul de infarct miocardic, accident vascular cerebral, intervenție chirurgicală pentru îmbunătățirea circulației sângelui sau riscul spitalizării pentru dureri în piept. Ezetimib Accord nu vă ajută să scădeţi în greutate. 2. Ce trebuie să ştiţi înainte să luaţi Ezetimib Accord Dacă utilizați Ezetimib Accord în asociere cu o statină, vă rugăm să citiți prospectul medicamentului respectiv. Nu luaţi Ezetimib Accord dacă:  sunteţi alergic (hipersensibil) la ezetimib sau la oricare dintre celelalte componente ale acestui medicament (enumerate la punctul 6: Conținutul ambalajului și alte informații). Nu luaţi Ezetimib Accord în asociere cu o statină dacă:  aveţi afecţiuni curente ale ficatului;  sunteţi gravidă sau alăptaţi. Atenţionări şi precauţii  Înainte să utilizaţi Ezetimib Accord, adresaţi-vă medicului dumneavoastră sau farmacistului. Spuneți medicului dumneavoastră despre toate problemele dumneavoastră medicale, inclusiv alergii.  Medicul dumneavoastră trebuie să vă efectueze o analiză a sângelui înainte de începerea tratamentului cu Ezetimib Accord în asociere cu o statină. Acest lucru este necesar pentru a verifica buna funcţionare a ficatului dumneavoastră. 3  Este posibil ca medicul dumneavoastră să vă recomande să efectuaţi analize ale sângelui pentru a verifica buna funcţionare a ficatului dumneavoastră după începerea tratamentului cu Ezetimib Accord în asociere cu o statină. Dacă aveţi afecţiuni ale ficatului moderate sau severe, Ezetimib Accord nu este recomandat. Administrarea asocierii Ezetimib Accord cu fibrați (medicamente pentru scăderea colesterolului) trebuie evitată, întrucât nu au fost stabilite siguranţa şi eficacitatea administrării în asociere de Ezetimib Accord şi fibraţi. Copii și adolescenți Nu administrați acest medicament copiilor și adolescenților cu vârsta cuprinsă între 6 și 17 ani, cu excepția cazului în care a fost prescris de către un medic specialist, deoarece datele privind siguranța și eficacitatea sunt limitate. Nu administrați acest medicament copiilor cu vârsta mai mică de 6 ani, deoarece nu sunt informații privind această grupă de vârstă. Ezetimib Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. În mod special, vă rugăm să spuneţi medicului dumneavoastră dacă luaţi medicamente care conțin oricare dintre următoarele substanţe active:  ciclosporină (utilizată frecvent la pacienţii la care s-a efectuat un transplant de organ)  medicamente care conțin o substanţă activă ce previne formarea cheagurilor de sânge, cum sunt warfarină, fenprocumon, acenocumarol sau fluindionă (anticoagulante)  colestiramină (utilizată, de asemenea, pentru scăderea colesterolului), deoarece aceasta influenţează modul în care acţionează ezetimib  fibraţi (utilizaţi, de asemenea, pentru scăderea colesterolului) Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. Nu luaţi Ezetimib Accord în asociere cu o statină dacă sunteţi gravidă, încercaţi să rămâneţi gravidă sau consideraţi că aţi putea fi gravidă. Dacă rămâneţi gravidă în timpul tratamentului cu Ezetimib Accord asociat cu o statină, opriţi imediat administrarea ambelor medicamente şi luaţi legătura cu medicul dumneavoastră. Nu există experienţă privind utilizarea Ezetimib Accord fără a fi asociat cu o statină, în timpul sarcinii. Nu luaţi Ezetimib Accord în asociere cu o statină dacă alăptaţi, deoarece nu se cunoaşte dacă medicamentele trec în laptele matern. Dacă alăptaţi, nu trebuie utilizat Ezetimib Accord, fără a fi asociat cu o statină. Cereţi sfatul medicului dumneavoastră. Conducerea vehiculelor şi folosirea utilajelor Nu este de aşteptat ca Ezetimib Accord să vă afecteze capacitatea de a conduce vehicule sau de a folosi utilaje. Cu toate acestea, trebuie luat în considerare faptul că unele persoane pot prezenta amețeli după ce utilizează Ezetimib Accord. 4 Ezetimib Accord conţine lactoză. Ezetimib Accord conține un tip de zahăr numit lactoză. Dacă vi s-a spus de către medicul dumneavoastră că aveți intoleranţă la anumite categorii de glucide, vă rugăm să îl întrebați înainte de a lua acest medicament. 3. Cum să luaţi Ezetimib Accord Luaţi întotdeauna acest medicament exact aşa cum v-a spus medicul dumneavoastră. Continuaţi administrarea celorlalte medicamente care reduc valorile colesterolului, cu excepția cazului în care medicul dumneavoastră vă recomandă să o întrerupeţi. Trebuie să discutaţi cu medicul dumneavoastră sau cu farmacistul dacă nu sunteţi sigur.  Înainte de a începe tratamentul cu Ezetimib Accord trebuie să urmaţi o dietă de scădere a colesterolului.  Trebuie să continuaţi această dietă de scădere a colesterolului şi în timpul utilizării Ezetimib Accord. Doza recomandată este de un comprimat Ezetimib Accord 10 mg, pe cale orală, o dată pe zi. Puteți să luaţi Ezetimib Accord în orice moment al zilei. Puteţi să îl administraţi cu sau fără alimente. În cazul în care medicul dumneavoastră v-a prescris Ezetimib Accord în asociere cu o statină ambele medicamente pot fi administrate simultan. În acest caz, vă rugăm să citiţi instrucţiunile cu privire la doze și mod de administrare din prospectul medicamentului respectiv. În cazul în care medicul dumneavoastră v-a prescris Ezetimib Accord în asociere cu un alt medicament pentru scăderea colesterolului care conţine colestiramină sau orice alt medicament conţinând un chelator de acizi biliari, Ezetimib Accord trebuie administrat cu cel puţin 2 ore înainte sau la 4 ore după chelatorul de acizi biliari. Dacă luaţi mai mult Ezetimib Accord decât trebuie Vă rugăm să vă adresați medicului dumneavoastră sau farmacistului în cazul în care luați mai mult Ezetimib Accord decât trebuie. Dacă uitaţi să luaţi Ezetimib Accord Nu luați o doză dublă pentru a compensa comprimatul uitat, utilizaţi doar doza uzuală de Ezetimib Accord, la momentul obişnuit în ziua următoare. Dacă încetați să luați Ezetimib Accord Discutați cu medicul dumneavostră sau cu farmacistul, deoarece valoarea colesterolului dumneavostră poate crește din nou. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Următorii termeni sunt utilizaţi pentru a descrie frecvenţa raportării reacţiilor adverse:  Foarte frecvente (pot afecta mai mult de 1 din 10 pacienţi) 5  Frecvente (pot afecta până la 1 din 10 pacienţi)  Mai puţin frecvente (pot afecta până la 1 din 100 pacienţi)  Rare (pot afecta până la 1 din 1000 pacienţi)  Foarte rare (pot afecta până la 1 din 10000 pacienţi, incluzând raportările izolate) Contactați-l imediat pe medicul dumneavoastră în cazul apariţiei unor dureri musculare inexplicabile, a sensibilităţii sau a slăbiciunii musculare. Acest lucru este necesar din cauza faptului că, în cazuri rare, aceste probleme musculare, inclusiv distrugere musculară ce poate duce la afectare a rinichilor, pot deveni severe şi pot pune viaţa în pericol. Reacţii alergice ce includ umflare a feţei, buzelor, limbii şi/ sau gâtului, care poate determina dificultate la respiraţie sau la înghiţire (care necesită tratament imediat) au fost raportate în cazul utilizării curente. Atunci când a fost administrat doar ezetimib au fost raportate următoarele reacţii adverse: Frecvente: dureri abdominale, diaree, flatulenţă, senzaţie de oboseală. Mai puţin frecvente: creştere a valorilor unor teste de laborator pentru funcţia ficatului (transaminaze) sau muşchilor (CK), tuse, indigestie, arsuri la nivelul stomacului, greaţă, dureri articulare, spasme musculare, durere la nivelul gâtului, poftă de mâncare scăzută, durere, durere în piept, bufeuri, tensiune arterială mare. În plus, atunci când ezetimib a fost administrat împreună cu o statină, au fost raportate următoarele reacţii adverse: Frecvente: creştere a valorilor unor teste de laborator pentru funcţia ficatului (transaminaze), durere de cap, dureri musculare, sensibilitate sau slăbiciune. Mai puţin frecvente: senzaţie de furnicături, senzație de uscăciune la nivelul gurii, mâncărime, erupţie trecătoare pe piele, urticarie, dureri de spate, slăbiciune musculară, durere la nivelul mâinilor şi picioarelor, stare de oboseală sau de slăbiciune neobişnuită, umflare, în special la nivelul mâinilor şi picioarelor. Atunci când ezetimib a fost administrat împreună cu fenofibrat a fost raportată următoarea reacţie adversă frecventă: durere abdominală. În plus, următoarele reacţii adverse au fost raportate în utilizarea curentă: ameţeală, dureri musculare, afecţiuni ale ficatului, reacţii alergice ce includ erupţii trecătoare pe piele şi urticarie, erupţie proeminentă pe piele, de culoare roşie, uneori cu leziuni în formă de ţintă (eritem polimorf), dureri musculare, sensibilitate sau slăbiciune la nivelul mușchilor, distrugere musculară, litiază biliară sau inflamare a vezicii biliare (ce pot determina dureri abdominale, greaţă, vărsături), inflamare a pancreasului însoţită deseori de dureri abdominale severe, constipaţie; reducere a numărului de celule din sânge, ce poate determina apariția de vânătăi/sângerare (trombocitopenie), senzaţie de furnicături, depresie, stare de oboseală sau de slăbiciune neobişnuită, dificultăți la respirație. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 6 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Ezetimib Accord  Nu lăsaţi acest medicament la vederea şi îndemâna copiilor.  Nu utilizaţi acest medicament după data de expirare înscrisă pe blister, flacon și cutie, după EXP. Data de expirare se referă la ultima zi a lunii respective.  Acest medicament nu necesită condiții speciale de temperatură de păstrare. Cutii cu blistere: A se păstra în ambalajul original, pentru a fi protejat de umiditate. Cutii cu flacoane: Păstrați flaconul bine închis, pentru a fi protejat de umiditate. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Ezetimib Accord  Substanţa activă este ezetimib. Fiecare comprimat conţine ezetimib 10 mg.  Celelalte componente sunt: lactoză monohidrat, croscarmeloză sodică, povidonă K-30, laurilsulfat de sodiu, stearat de magneziu, polisorbat 80. Cum arată Ezetimib Accord şi conţinutul ambalajului Descriere: comprimate de culoare albă până la aproape albă, cu formă asemănătoare unei capsule, plate, cu margini rotunjite, marcate pe o față cu „10” și nemarcate pe cealaltă față. Mărimi de ambalaj: Cutii cu 7, 10, 14, 20, 28, 30, 50, 98, 100 sau 300 de comprimate în blistere din aluminiualuminiu sau în blistere din aluminiu/PVC-Aclar. Cutii cu 30 și 100 de comprimate în flacoane din PEÎD cu capac din polipropilenă. Este posibil ca nu toate mărimile de ambalaj să fie comercializate."
"Citiţi cu atenţie şi în întregime acest prospect înainte de a începe să utilizaţi acest medicament, deoarece conţine informaţii importante pentru dumneavoastră. Utilizaţi întotdeauna acest medicament conform indicaţiilor din acest prospect sau indicaţiilor medicului dumneavoastră, farmacistului sau asistentului medical. - Păstraţi acest prospect. S-ar putea să fie necesar să-l recitiţi. - Întrebaţi farmacistul dacă aveţi nevoie de mai multe informaţii sau recomandări. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentului medical. Acestea includ orice posibile reacţii adverse nemenţionate în acest prospect. Vezi pct. 4. - Dacă după 7 zile nu vă simţiţi mai bine sau vă simţiţi mai rău, trebuie să vă adresaţi unui medic. Dacă simptomele persistă pe perioada de administrare a acestui medicament sau dacă apar reacții adverse nemenționate în prospect, trebuie să vă adresați unui medic sau unui farmacist. Ce găsiţi în acest prospect: 1. Ce este Fiordatussi 30 mg/ml sirop şi pentru ce se utilizează 2. Ce trebuie să ştiţi înainte să utilizaţi Fiordatussi 30 mg/ml sirop 3. Cum să utilizaţi Fiordatussi 30 mg/ml sirop 4. Reacţii adverse posibile 5. Cum se păstrează Fiordatussi 30 mg/ml sirop 6. Conţinutul ambalajului şi alte informaţii 1. Ce este Fiordatussi 30 mg/ml sirop şi pentru ce se utilizează Fiordatussi 30 mg/ml sirop este un medicament, sub formă de sirop, care conține extract uscat din frunze de Plantago lanceolata. Fiordatussi 30 mg/ml sirop este un medicament pe bază de plante, cu utilizare tradițională, folosit pentru a ameliora simptomele de iritații la nivelul gurii și gâtului și tusea seacă asociată. Este un medicament pe bază de plante, cu utilizare tradițională, folosit în indicațiile terapeutice specificate, bazate exclusiv pe utilizarea îndelungată. Fiordatussi 30 mg/ml sirop este indicat adulților, adolescenților și copiilor începând cu vârsta de 3 ani. Dacă după 7 zile nu vă simţiţi mai bine sau vă simţiţi mai rău, trebuie să vă adresaţi unui medic. 2. Ce trebuie să ştiţi înainte să utilizaţi Fiordatussi 30 mg/ml sirop Nu utilizaţi Fiordatussi 30 mg/ml sirop: - dacă sunteți alergic la pătlagină sau la oricare dintre celelalte componente ale acestui medicament (enumerate la punctul 6). 2 Atenţionări şi precauţii Întrebați medicul dumneavoastră, farmacistul sau asistentul medical înainte de utilizarea Fiordatussi 30 mg/ml sirop. Dacă simptomele se înrăutățesc, dacă prezentați dificultăți la respirație, febră sau expectorații cu mucus purulent (flegmă gălbuie) pe parcursul utilizării acestui medicament, trebuie să vă adresați unui medic. Copii Utilizarea Fiordatussi 30 mg/ml sirop la copii cu vârsta de sub 3 ani nu este recomandată, deoarece este necesar consult medical și din cauza datelor insuficiente. Alte medicamente și Fiordatussi 30 mg/ml sirop Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Nu s-au observat interacțiuni cu medicamente. Fiordatussi 30 mg/ml sirop cu alimente, băuturi și alcool Alimentele nu influențează efectul medicamentului. Sarcina și alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. Siguranța în timpul sarcinii și alăptării nu a fost stabilită. Deoarece nu sunt date suficiente, nu este recomandată utilizarea în timpul sarcinii și alăptării. Conducerea vehiculelor şi folosirea utilajelor Nu s-au realizat studii referitoare la efectul asupra capacității de a conduce vehicule și de a folosi utilaje. Fiordatussi 30 mg/ml sirop conține maltitol lichid și sorbitol Acest medicament conține până la 449 mg sorbitol la fiecare doză de 10 ml. Sorbitolul este sursă de fructoză. Dacă medicul dumneavoastră v-a atenţionat că aveţi (sau copilul dumneavoastră are) intoleranţă la unele categorii de glucide sau ați fost diagnosticată cu intoleranță ereditară la fructoză, o tulburare genetică rară în care persoanele nu pot digera fructoza, vă rugăm să-l întrebaţi înainte de a lua (sau a administra copilului dumneavoastră) acest medicament. Poate avea slab efect laxativ. Valoare energetică: 2,3 kcal/g de maltitol lichid. 3. Cum să utilizaţi Fiordatussi 30 mg/ml sirop Utilizaţi întotdeauna acest medicament exact aşa cum este indicat în acest prospect sau cum v-a spus medicul, farmacistul sau asistentul medical. Discutaţi cu medicul dumneavoastră, farmacistul sau asistentul medical dacă nu sunteţi sigur. Doza recomandată este: Adolescenți cu vârsta peste 12 ani, adulți și vârstnici: 10 ml de sirop de 3-4 ori pe zi. Copii cu vârsta cuprinsă între 5 - 11 ani: 10 ml de sirop de 3 ori pe zi. Copii cu vârsta cuprinsă între 3 - 4 ani: 5 ml de sirop de 3 ori pe zi. 3 Utilizarea la copii : Utilizarea la copii cu vârsta de sub 3 ani nu este recomandată, deoarece este necesar consult medical și din cauza datelor insuficiente. Mod de administrare Pentru administrare orală. Pentru administrarea dozelor corecte trebuie utilizat paharul dozator inclus în cutia medicamentului, utilizând marcajele de gradațiegradație corespunzătoare la 5 și 10 ml. A se agita înainte de administrare. Durata utilizării Dacă după 7 zile nu vă simţiţi mai bine sau vă simţiţi mai rău, trebuie să vă adresaţi unui medic. Dacă utilizaţi mai mult Fiordatussi 30 mg/ml sirop decât trebuie Nu au fost raportate cazuri de supradozaj. Dacă uitaţi să utilizaţi Fiordatussi 30 mg/ml sirop Nu luaţi o doză dublă pentru a compensa doza uitată. Dacă aveţi orice întrebări suplimentare cu privire la acest medicament, adresaţi-vă medicului dumneavoastră, farmacistului sau asistentului medical. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Nu se cunosc. Dacă apar reacții adverse, trebuie să vă adresați medicului dumneavoastră. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentului medical. Acestea includ orice reacţii adverse nemenţionate în acest prospect. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Fiordatussi 30 mg/ml sirop A nu se lăsa la vederea și îndemâna copiilor. În timpul perioadei de păstrare poate să apară un sediment. Acesta nu afectează calitatea medicamentului. După prima deschidere, a se păstra la temperaturi sub 25°C. Nu utilizaţi acest medicament după data de expirare înscrisă pe cutie. Data de expirare se referă la ultima zi a lunii respective. Acest medicament nu trebuie utilizat mai mult de 3 luni după prima deschidere a flaconului. 4 Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conține Fiordatussi 30 mg/ml sirop - Substanța activă este extractul uscat din frunză de pătlagină. Fiecare ml de sirop conține 30 mg de extract uscat din frunze de pătlagină (Plantago lanceolata L., folium) (DER 3-5:1). Solventul de extracție: alcool etilic 20% (m/m). - Celelalte componente sunt: maltodextrină, maltitol lichid (E 965) conținând sorbitol (E420), gumă xantan (E 415), sorbat de potasiu (E 202), acid citric (E 330), apă purificată. Fiordatussi 30 mg/ml sirop nu conține alcool etilic și zaharoză. Cum arată Fiordatussi 30 mg/ml sirop şi conţinutul ambalajului Siropul este un lichid brun, cu miros caracteristic, ambalat în flacoane de 100 sau 200 ml. Flacoanele sunt incluse în cutii individuale, împreună cu prospectul și dispozitivul de dozare. Mărime ambalaj 100 ml: paharul dozator are trei scale diferite, incluzând gradații corespunzătoare pentru 1, 5, 10, 15 și 20 ml. Mărime ambalaj 200 ml: paharul dozator are o scală cu gradații corespunzătoare pentru 2.5, 5, 10, 15 și 20 ml"
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră.  Păstraţi acest prospect. S-ar putea să fie necesar să-l recitiţi  Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale.  Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră.  Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Fluorouracil Accord şi pentru ce se utilizează 2. Ce trebuie să ştiţi înainte să utilizaţi Fluorouracil Accord 3. Cum să utilizaţi Fluorouracil Accord 4. Reacţii adverse posibile 5. Cum se păstrează Fluorouracil Accord 6. Conţinutul ambalajului şi alte informaţii 1. Ce este Fluorouracil Accord şi pentru ce se utilizează Denumirea medicamentului dumneavoastră este „Fluorouracil Accord 50 mg/ml soluţie injectabilă sau perfuzabilă”, dar în continuare în acest prospect va fi numit „Fluorouracil Accord”. Ce este Fluorouracil Accord Fluorouracil Accord conţine substanța activă fluorouracil. Este un medicament împotriva cancerului. Pentru ce se utilizează Fluorouracil Accord Fluorouracil Accord este utilizat în tratamentul a numeroase tipuri frecvente de cancer, în special cancerul de colon, esofag, pancreas, stomac, cancerul capului şi al gâtului şi cancerul de sân. Poate fi utilizat în combinaţie cu alte medicamente pentru tratamentul cancerului şi cu radioterapie. 2. Ce trebuie să ştiţi înainte să utilizaţi Fluorouracil Accord Nu utilizaţi Fluorouracil Accord  dacă sunteţi alergic (hipersensibil) la fluorouracil sau la oricare din celelalte componente ale Fluorouracil Accord (enumerate la pct. 6).  dacă aveţi infecţii grave (de exemplu, herpes zoster, varicelă).  dacă tumoarea dumneavoastră nu este malignă.  dacă sunteţi prea slăbit de boala îndelungată. 2  dacă măduva osoasă v-a fost afectată de alte tratamente (inclusiv radioterapie).  dacă luaţi brivudină, sorivudină şi analogi (medicamente antivirale)  dacă sunteţi o femeie gravidă sau care alăptează.  dacă funcţia ficatului vă este grav afectată  dacă aveţi homozigotism pentru enzima dihidropirimidin dehidrogenază (DPD)  dacă știți că sunteți o persoană care nu prezintă activitate a enzimei dihidropirimidin dehidrogenază (DPD) (deficit total de DPD). Atenţionări şi precauţii Înainte să utilizaţi Fluorouracil soluţie injectabilă, adresaţi-vă medicului dumneavoastră sau farmacistului. Aveţi grijă deosebită cu Fluorouracil soluţie injectabilă:  dacă numărul de globule din sângele dumneavoastră scade prea mult (veţi face analize ale sângelui pentru a verifica acest lucru)  dacă aveţi ulceraţii bucale, febră sau hemoragie în orice loc de pe corp sau dacă vă simţiţi slăbit (aceste simptome pot fi consecinţa numărului foarte scăzut de celule din sânge)  dacă aveţi orice probleme cu rinichii  dacă aveţi orice probleme cu ficatul, inclusiv icter (îngălbenire a pielii)  dacă aveţi probleme cu inima. Spuneţi medicului dumneavoastră dacă simţiţi dureri în piept pe durata tratamentului.  dacă aveţi activitate redusă/deficit de enzima DPD (dihidropirimidin dehidrogenază).  dacă aţi fost expus la iradierea zonei pelvine cu doze mari de radioterapie.  dacă aveţi reacţii adverse gastrointestinale (stomatită, diaree, sângerare din tractul gastrointestinal) sau hemoragie în orice loc de pe corp.  dacă stiți că aveţi un deficit parțial al activității enzimei dihidropirimidin dehidrogenază (DPD)  dacă aveți probleme cu inima. Spuneți medicului dumneavoastră dacă aveți dureri toracice în timpul tratamentului  dacă un membru al familiei are deficit parțial sau total de enzimă dihidropirimidin dehidrogenază (DPD) Contactați imediat medicul dacă sunteți îngrijorat de oricare dintre reacțiile adverse sau dacă observați alte reacții adverse care nu sunt enumerate în prospect vezi pct. 4 ”Reacții adverse posibile”). Deficitul de DPD: Deficitul de DPD este o afecțiune genetică, care nu este în mod obişnuit asociată cu probleme de sănătate, cu excepția cazului în care vi se administrează anumite medicamente. Dacă aveți un deficit de DPD și utilizați Fluorouracil Accord, prezentați un risc crescut de reacții adverse severe (enumerate la punctul 4 „Reacții adverse posibile”). Este recomandat să vă testați pentru depistarea deficitului de DPD înainte de începerea tratamentului. Nu utilizați Fluorouracil Accord dacă nu prezentați activitate a enzimei dihidropirimidin dehidrogenază (DPD). Dacă aveți o activitate redusă a enzimei (deficit parțial), medicul dumneavoastră vă poate prescrie o doză mai mică. Chiar dacă testul pentru deficitul de DPD este negativ, pot să apară reacții adverse severe sau care pun în pericol viața. Contactați imediat medicul dumneavoastră dacă prezentați următoarele semne sau simptome: debut nou de confuzie, dezorientare sau stare mentală alterată, dificultate de echilibru sau coordonare, tulburări de vedere. Acestea pot fi semne de encefalopatie care pot duce la comă și moarte, dacă nu sunt tratate. Fluorouracil Accord împreună cu alte medicamente: Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente.  Metotrexat (un medicament împotriva cancerului)  Metronidazol (un antibiotic) 3  Leucovorină calcică (numită şi folinat de calciu, utilizată pentru a reduce efectele nocive ale medicamentelor împotriva cancerului)  Alopurinol (folosit în tratarea gutei)  Cimetidină (folosită în tratarea ulcerelor de stomac)  Warfarină (folosită în tratarea cheagurilor de sânge)  Interferon alfa 2a; brivudină, sorivudină şi analogi (un antiviral)  Cisplatină (un medicament împotriva cancerului)  Fenitoină (utilizată pentru controlarea epilepsiei/convulsiilor şi a ritmului neregulat de bătaie al inimii)  Vaccinuri  Vinorelbină (un medicament împotriva cancerului)  Ciclofosfamidă (un medicament împotriva cancerului)  Levamisol (un medicament folosit în tratamentul împotriva infestaţiei cu viermi)  Tamoxifen (un medicament împotriva cancerului) Medicamentele de mai sus influențează efectul fluorouracilului. Sarcina, alăptarea şi fertilitatea: Nu trebuie să luaţi acest medicament dacă sunteţi gravidă sau intenţionaţi să rămâneţi gravidă. Dacă sunteţi o femeie cu potenţial fertil, trebuie să utilizaţi o metodă de contracepţie eficientă pe durata tratamentului cu acest medicament şi cel puţin 6 luni după încheierea acestuia. Dacă rămâneţi gravidă pe durata tratamentului, trebuie să-l informaţi pe medicul dumneavoastră şi să recurgeţi la consiliere genetică. Deoarece nu se ştie dacă fluorouracilul se excretă în laptele matern, alăptarea trebuie întreruptă dacă mama urmează tratament cu Fluorouracil soluţie injectabilă. Dacă sunteţi bărbat, evitaţi să concepeţi copii pe durata tratamentului cu Fluorouracil soluţie injectabilă şi până la 6 luni după încetarea acestuia (vezi pct. 4.4). Vi se recomandă să solicitaţi consiliere cu privire la conservarea spermei înainte de tratament, din cauza posibilităţii de producere a infertilităţii ireversibile provocate de terapia cu Fluorouracil soluţie injectabilă. Cereţi sfatul medicului dumneavoastră înainte de a lua orice medicament. Conducerea vehiculelor şi folosirea utilajelor Nu conduceţi vehicule şi nu folosiţi utilaje, deoarece fluorouracilul poate produce reacţii adverse cum sunt greaţa şi vărsăturile. De asemenea, poate produce modificări de vedere şi reacţii adverse asupra sistemului nervos. Dacă manifestați oricare din aceste efecte, nu conduceţi vehicule şi nu folosiţi unelte sau utilaje, deoarece capacitatea dumneavoastră de a conduce vehicule sau a folosi utilaje poate fi afectată. 3. Cum să utilizaţi Fluorouracil Accord Doza de medicament care vi se administrează va depinde de boala dumneavoastră, de greutatea corporală, de intervenţiile chirurgicale efectuate recent şi de funcţionarea ficatului şi rinichilor dumneavoastră. De asemenea, va depinde şi de rezultatele analizelor de sânge. Primul tratament vă poate fi administrat zilnic sau la intervale săptămânale. Este posibil să vi se administreze tratamente în continuare, în funcţie de răspunsul dumneavoastră. De asemenea, este posibil să vi se administreze tratamentul în combinaţie cu radioterapie. Medicamentul poate fi diluat cu soluţie de glucoză, soluţie de clorură de sodiu sau apă pentru preparate injectabile înainte de a vi se administra. Vi se va administra într-o venă, fie sub formă de injecţie normală, fie printr-o perfuzie lentă (picurare în venă). 4 Dacă vi se administrează mai mult Fluorouracil soluţie injectabilă decât trebuie: Deoarece acest medicament vi se va administra în spital, este puţin probabil să vi se administreze prea mult; totuşi, spuneţi medicului sau farmacistului dacă sunteţi îngrijorat. Va trebui să faceţi analize de sânge pe durata tratamentului şi după tratamentul cu Fluorouracil soluţie injectabilă, pentru a se verifica numărul de globule din sânge. Este posibil ca tratamentul să trebuiască să fie întrerupt dacă numărul de globule albe scade prea mult. Dacă vi se administrează prea mult fluorouracil, pot apărea greaţa, vărsăturile, diareea, mucozita severă, ulceraţii şi sângerări gastrointestinale. Dacă aveţi întrebări suplimentare cu privire la utilizarea acestui medicament, adresaţi-vă medicului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Dacă apare oricare dintre următoarele, spuneţi-i imediat medicului dumneavoastră: - reacţie alergică severă – este posibil să apară o erupţie bruscă pe piele, însoţită de mâncărimi (urticarie), umflarea mâinilor, picioarelor, gleznelor, feţei, buzelor, gurii sau gâtului (ceea ce poate provoca dificultăţi la înghiţire sau respiraţie) şi este posibil să aveţi senzaţia de leşin. - durere în piept - scaune negre sau cu sânge - inflamație la nivelul gurii sau formarea de ulcere în gură - amorţeală, furnicături sau tremurături ale mâinilor sau picioarelor - accelerarea bătăilor inimii şi senzaţia de asfixie - senzaţie de confuzie sau dezechilibru la poziţia în picioare, probleme de coordonare a braţelor şi picioarelor, dificultăţi de gândire/limbaj, probleme de vedere/memorie - dureri în piept - dificultăți de respirație Acestea sunt reacţii adverse grave. Este posibil să aveţi nevoie de îngrijiri medicale de urgenţă. Reacţii adverse foarte frecvente: pot afecta mai mult de 1 din 10 persoane  Tulburări ischemice ale electrocardiogramei (aport insuficient de sânge la un organ, de obicei din cauza unei artere blocate)  Neutropenie (număr neobișnuit de mic de neutrofile în sânge)  Leucopenie (număr neobișnuit de mic de globule albe în circulaţia sanguină)  Anemie (afecțiune în care numărul de globule roşii din circulaţie este insuficient)  Pancitopenie (o tulburare în care măduva osoasă scade în cantitate foarte mare sau încetează să producă globule sanguine)  Scăderea producţiei de globule sanguine  Febră mare şi scăderea foarte mare a numărului de granulocite din sânge  Inflamația mucoasei bucale şi a mucoasei tractului digestiv  Faringită (inflamaţia mucoaselor faringelui)  Inflamația rectului sau anusului  Lipsa poftei de mâncare  Diaree apoasă  Greaţă  Vărsături  Căderea părului (în special la femei) 5  Vindecarea cu întârziere a plăgilor  Sângerare din nas  Sindromul mână-picior, o reacţie toxică a pielii  Slăbiciune  Inflamația mucoasei oricărui organ din gură  Inflamația esofagului  Infecții  Indispoziție  Creșterea valorilor de acid uric din sânge Reacţii adverse frecvente: pot afecta mai puţin de 1 din 10 persoane  Angină pectorală (durere severă în piept, asociată cu un aport insuficient de sânge la inimă)  Număr scăzut de globule albe alături de febră Reacţii adverse mai puţin frecvente: pot afecta mai puţin de 1 din 100 de persoane  Tulburări ale ritmului de bătaie al inimii  Infarct miocardic  Ischemie miocardică (lipsă de oxigenare a muşchiului inimii)  Miocardită (boală inflamatorie a muşchiului inimii)  Insuficienţă cardiacă  Cardiomiopatie dilatativă (un tip de boală în care muşchiul inimii este neobișnuit de mărit, îngroşat şi/sau rigid)  Şoc cardiac  Tensiune arterială mică  Somnolenţă  Deshidratare  Infecţie bacteriană în sânge sau în ţesuturi  Ulceraţii şi sângerări gastrointestinale, descuamarea pielii  Mişcări ritmice ale ochilor  Durere de cap  Senzaţie de dezechilibru şi instabilitate  Simptome ale bolii Parkinson (o tulburare motorie progresivă, cu tremurături, rigiditate, încetinirea mişcărilor)  Semne piramidale  Senzaţie de rău  Inflamație a pielii  Modificări ale pielii, de exemplu piele uscată, eroziuni şi fisuri, înroșire a pielii, erupţie însoțită de mâncărime cu pete și umflături (erupţie care apare pe picioare şi urcă spre braţe şi piept)  Erupţie pe piele care însoţeşte anumite boli infecţioase  Apariţia unor zone ridicate pe piele, însoţite de mâncărime  Fotosensibilitate  Hiperpigmentaţia pielii  Hiperpigmentaţie inegală sau depigmentare în apropierea venelor.  Modificări ale unghiilor (de exemplu pigmentaţie difuză superficială în albastru, hiperpigmentaţie; distrofia unghiilor, durerea şi îngroşarea patului unghiei.  Paronichie (inflamația ţesutului din jurul unghiei) 6  Inflamația bazei unghiilor, formarea de puroi şi căderea unghiilor  Tulburare a producţiei de spermatozoizi sau ovule  Distrugerea celulelor hepatice  Lăcrimare  Vedere înceţoşată  Inflamația sau înroşirea membranei care acoperă albul ochiului sau dosul pleoapei  Tulburări ale mişcărilor ochilor  Nevrită optică (o tulburare de vedere caracterizată de inflamaţia nervului optic)  Vedere dublă  Scăderea acuităţii vizuale  Sensibilitate excesivă la lumină şi evitarea luminii solare sau a locurilor bine luminate  Boală oculară caracterizată de inflamaţia cronică a marginilor pleoapelor  Pleoapa de jos întoarsă spre exterior  Euforie  Blocarea canalelor lacrimale  Un strat sau o masă de ţesut mort separat de ţesutul viu înconjurător, de exemplu o plagă, o infecţie, o inflamaţie. Reacţii adverse rare: pot afecta până la 1 din 1.000 de persoane:  Circulaţie insuficientă a sângelui în creier, intestine şi organele periferice  Decolorarea degetelor de la mâini şi de la picioare, ocazional şi a altor zone  Reacţie alergică generalizată  Umflarea (inflamația) unei vene din cauza unui cheag de sânge  Reacţie alergică severă a întregului organism (anafilaxis)  Apariţia cheagurilor de sânge în artere sau vene  Vasodilataţie sistemică (lărgirea vaselor de sânge) care determină scăderea tensiunii arteriale  Poate apărea stare de confuzie reversibilă  Creşterea valorilor T4 (tiroxina totală), creşterea valorilor T3 (triiodotironina totală) Reacţii adverse foarte rare: pot apărea până la 1 din 10.000 de persoane  Stop cardiac (încetarea bruscă a bătăilor inimii şi a funcţiei cardiace)  Moarte subită cardiacă (deces neaşteptat din cauza problemelor de inimă)  Simptome de leucoencefalopatie (boli care afectează substanţa albă din creier), inclusiv ataxie (pierderea capacităţii de coordonare a mişcărilor muşchilor)  Sindrom cerebelos acut  Dificultate în articularea cuvintelor  Confuzie  Confuzie sau conştienţă alterată, în special cu privire la timp, loc sau identitate  Pierdere parţială sau totală a capacităţii de a comunica verbal sau în scris.  Slăbiciune musculară sau epuizare anormală  Convulsii sau comă la pacienţii trataţi cu doze mari de 5-fluorouracil şi la pacienţii cu deficit de  Insuficienţă renală  Distrugerea celulelor ficatului (ducând la deces) 7 dihidropirimidin dehidrogenază  Dezorientare  Inflamația vezicii urinare  Distrugerea lentă, progresivă, a canalelor vezicii biliare  Stop cardiac Cu frecvenţă necunoscută: frecvenţa nu poate fi estimată din datele disponibile  Febră  Amorţeală sau slăbiciune a braţelor şi picioarelor  Modificări de culoare ale venelor proximal locurilor de injectare  Tahicardie, senzație de lipsă de aer  Encefalopatie hiperamoniemică (disfuncție a creierului cauzată de nivelul crescut de amoniu) Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http:/www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Fluorouracil soluţie injectabilă  Nu lăsaţi acest medicament la vederea şi îndemâna copiilor  Nu utilizaţi acest medicament după data de expirare înscrisă pe etichetă şi cutie după EXP. Data de expirare se referă la ultima zi a lunii respective.  A se păstra la temperaturi sub 25°C. A nu se refrigera sau congela  A se păstra în flaconul în cutie pentru a fi protejat de lumină. Numai pentru o singură utilizare. Eliminaţi orice cantitate neutilizată. Perioada de valabilitate după diluare Stabilitatea fizico-chimică în uz a fost demonstrată pentru 24 de ore la 25°C cu soluţie de glucoză 5% sau clorură de sodiu 0,9% sau apă pentru preparate injectabile la concentraţia de 0,98 mg/ml de fluorouracil. Totuşi, din punct de vedere microbiologic, medicamentul trebuie utilizat imediat. Dacă nu se utilizează imediat, timpul şi condiţiile de depozitare a preparatului diluat înainte de utilizare sunt responsabilitatea utilizatorului.  A nu se utiliza dacă medicamentul este de culoare brună sau galben închis.  A nu se utiliza dacă observaţi deteriorări ale recipientului sau dacă sunt vizibile particule/cristale.  Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 8 6. Conţinutul ambalajului şi alte informaţii Ce conţine Fluorouracil soluţie injectabilă: - Substanţa activă din Fluorouracil soluţie injectabilă este fluorouracil. - Celelalte componente sunt apă pentru preparate injectabile, hidroxid de sodiu şi acid clorhidric. Cum arată Fluorouracil soluţie injectabilă şi conţinutul ambalajului: 1 ml de soluţie conţine fluorouracil 50 mg (sub formă de sare sodică formată in situ). Fluorouracil soluţie injectabilă sau perfuzabilă este o soluţie transparentă, incoloră sau aproape incoloră, disponibilă în flacoane de sticlă incoloră de tip I cu dop de cauciuc de culoare gri și sigiliu de aluminiu flip off, conform Farmacopeii Europene. Fiecare flacon a 5 ml conţine fluorouracil 250 mg. Fiecare flacon a 10 ml conţine fluorouracil 500 mg. Fiecare flacon a 20 ml conţine fluorouracil 1000 mg. Fiecare flacon a 50 ml conţine fluorouracil 2500 mg. Fiecare flacon a 100 ml conţine fluorouracil 5000 mg . Este posibil ca nu toate mărimile de ambalaj să fie comercializate. 10 Următoarele informaţii sunt destinate numai profesioniştilor din domeniul sănătăţii: INSTRUCŢIUNI DE UTILIZARE/MANIPULARE, PREPARARE ŞI GHID DE ELIMINARE PENTRU UTILIZAREA CU FLUOROURACIL SOLUŢIE INJECTABILĂ Recomandări pentru manipularea medicamentelor citotoxice Fluorouracil trebuie administrat numai de către sau sub supravegherea unui medic calificat, cu experienţă în utilizarea chimioterapiei în tratamentul cancerului. Fluorouracil Accord trebuie preparat pentru administrare numai de către profesioniști care au fost instruiți în utilizarea sigură a preparatului. Pregătirea trebuie efectuată numai într-o nişă sau camera aseptică dedicată pentru prepararea citotoxicelor. În caz de vărsare accidentală, manipulantul trebuie să se echipeze cu mănuşă, mască facială, protecţie oculară, şorţ şi mop de unică folosinţă şi să şteargă substanţa vărsată cu un material absorbant păstrat la îndemână în acest scop. Apoi zona trebuie curăţată şi toate materialele contaminate trebuie puse în saci pentru deşeuri citotoxice, care vor fi sigilaţi în vederea incinerării. Contaminare Fluorouracilul este iritant, trebuie evitat contactul cu pielea și mucoasele. În cazul contactului cu pielea sau ochii, zona afectată trebui spălată din abundenţă cu apă sau soluţie salină normală. Un unguent cu hidrocortizon 1% se poate utiliza pentru tratarea senzaţiei trecătoare de usturime a pielii. Trebuie solicitat consult medical dacă sunt afectaţi ochii sau dacă preparatul este inhalat sau ingerat. Primul ajutor Contact cu ochii: spălați imediat cu apă şi solicitaţi consult medical. Contact cu pielea: spălaţi bine cu apă şi săpun şi îndepărtaţi îmbrăcămintea contaminată. Inhalare, ingestie: solicitaţi consult medical. Eliminare Seringile, recipientele, materialele absorbante, soluţia şi orice alte materiale contaminate trebuie puse într-un sac de plastic gros sau alt recipient impermeabil, etichetate drept deşeuri citotoxice şi incinerate la minimum 700°C. Inactivarea chimică se poate realiza cu soluţie de hipoclorit de sodiu 5% timp de 24 de ore. Recomandări de preparare: a) Medicamentele chimioterapeutice trebuie preparate pentru administrare numai de către profesionişti instruiţi pentru utilizarea sigură a preparatului. b) Operaţiunile ca reconstituirea pulberii şi transferul în seringi trebuie realizate exclusiv în zona special desemnată. c) Personalul care realizează aceste proceduri trebuie să fie echipat corespunzător cu îmbrăcăminte specială, două perechi de mănuşi dintre care una din latex şi una din PVC (mănuşile din latex fiind purtate sub cele din PVC), ca precauţie împotriva diferenţelor de permeabilitate la diversele antineoplazice, şi protecţie oculară. Trebuie să se utilizeze întotdeauna seringi şi dispozitive Luerlock, atât în pregătirea cât şi în administrarea produselor citotoxice. (d) Femeilor gravide care fac parte din personalul sanitar li se recomandă să nu manipuleze agenţi chimioterapeutici. 11 (e) Consultaţi ghidurile locale înainte de a începe. Instrucţiuni de utilizare Fluorouracil soluţie injectabilă se poate administra prin injecţie intravenoasă în bolus, perfuzie sau perfuzie continuă. Incompatibilităţi Fluorouracil este incompatibil cu folinat de calciu, carboplatină, cisplatină, citarabină, diazepam, doxorubicină, droperidol, filgrastim, azotat de galiu, metotrexat, metoclopramidă, morfină, ondansetron, nutriţie parenterală, vinorelbină, alte antracicline. Soluţiile formulate sunt alcaline şi se recomandă evitarea amestecului cu medicamente sau preparate acide. În absenţa studiilor privind compatibilitatea, acest medicament nu trebuie amestecat cu alte medicamente. Perioada de valabilitate şi condiţii de depozitare Perioada de valabilitate a flaconului nedeschis 2 ani. Numai pentru o singură utilizare. Eliminaţi orice cantitate neutilizată. A se păstra la temperaturi sub 25°C. A nu se refrigera sau congela. A se păstra în ambalajul original pentru a fi protejat de lumină. Dacă se formează un precipitat în urma expunerii la temperaturi scăzute, rediluaţi prin încălzire la 60°C şi agitarea puternică a recipientului. Lăsaţi să se răcească la temperatura corpului înainte de utilizare. Medicamentul trebuie eliminat dacă soluţia este de culoare brună sau galben închis. Perioada de valabilitate după diluare În uz: stabilitatea fizico-chimică în uz a fost demonstrată pentru 24 de ore la 25°C cu soluţie de glucoză 5% sau clorură de sodiu 0,9% sau apă pentru preparate injectabile la concentraţia de 0,98 mg/ml de fluorouracil. Din punct de vedere microbiologic, medicamentul trebuie utilizat imediat. Dacă nu se utilizează imediat, timpul şi condiţiile de depozitare a preparatului diluat înainte de utilizare sunt responsabilitatea utilizatorului."
"Citiţi cu atenţie şi în întregime acest prospect înainte de a începe să luați acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi întrebări suplimentare, adresaţi-vă medicului dumneavoastră, farmacistul sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală cu ale dumneavoastră. - Dacă manifestaţi orice reacţii adverse adresaţi-vă medicului dumnevoastră, farmacistului sau asistentei medicale. Acestea includ orice posibile reacții adverse nemenționate în acest prospect. Vezi pct. 4. Ce găsiţi în acest prospect: 1. Ce este Fulvestrant Accord şi pentru ce se utilizează 2. Ce trebuie să ştiţi înainte să utilizaţi Fulvestrant Accord 3. Cum să utilizaţi Fulvestrant Accord 4. Reacţii adverse posibile 5. Cum se păstrează Fulvestrant Accord 6. Conţinutul ambalajului şi alte informaţii 1. Ce este Fulvestrant Accord şi pentru ce se utilizează Fulvestrant Accord conţine substanţa activă fulvestrant, care aparține clasei de medicamente denumite blocante estrogenice. Estrogenii, un tip de hormoni sexuali feminini, sunt implicaţi în unele cazuri în apariţia cancerului de sân. Fulvestrant Accord este utilizat fie: • în monoterapie în tratamentul unui tip de cancer de sân denumit cancer de sân cu status pozitiv pentru receptorul de estrogen, care este avansat local sau s-a răspândit la alte părți ale corpului (metastazat), la femeile aflate în postmenopauză sau • în combinație cu palbociclib pentru a trata femeile cu un tip de cancer de sân denumit cancer de sân cu status pozitiv pentru receptorul pentru hormoni, cu status negativ pentru receptorul 2 al factorului de creștere epidermală, care este avansat local sau s-a răspândit (metastazat). Femeile care nu au ajuns la menopauză vor fi tratate și cu un medicament denumit agonist al hormonului de eliberare al hormonului luteinizant (LHRH). Atunci când Fulvestrant Accord se administrează în combinație cu palbociclib, este important să citiți și prospectul pentru palbociclib. Dacă aveți orice întrebări despre palbociclib, adresați-vă medicului dumneavoastră. 2. Ce trebuie să ştiţi înainte să utilizaţi Fulvestrant Accord Nu utilizaţi Fulvestrant Accord: - dacă sunteţi alergică (hipersensibilă) la fulvestrant sau la oricare dintre componentele acestui medicament (enumerate la punctul 6) - dacă sunteţi gravidă sau alăptaţi - dacă aveţi afecţiuni severe ale ficatului 2 Atenţionări şi precauţii Discutaţi cu medicului dumneavoastră, farmacistul sau asistenta medicală înainte de a utiliza Fulvestrant Accord dacă oricare dintre următoarele situaţii este valabilă în cazul dumneavoastră: - afecţiuni ale rinichilor sau ficatului - număr de trombocite (celule care ajută la coagularea sângelui) scăzut sau tulburări de sângerare - probleme anterioare cu cheagurile de sânge - osteoporoză (scăderea densităţii osoase) - alcoolism Copii şi adolescenţi Fulvestrant Accord nu este indicat la copii şi adolescenţi cu vârsta sub 18 ani. Fulvestrant Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. În mod special, trebuie să spuneţi medicului dumneavoastă dacă utilizaţi anticoagulante (medicamente care previn formarea cheagurilor de sânge). Sarcina şi alăptarea Nu utilizați Fulvestrant Accord dacă sunteţi gravidă. Dacă există posibilitate să rămâneţi gravidă, trebuie să utilizaţi metode contraceptive eficace în timpul tratamentului cu Fulvestrant Accord și timp de 2 ani după ultima doză administrată. Nu trebuie să alăptați în timpul tratamentului cu Fulvestrant Accord. Conducerea vehiculelor şi folosirea utilajelor Nu este de aşteptat ca Fulvestrant Accord să vă afecteze capacitatea de a conduce vehicule sau de a folosi utilaje. Totuşi, dacă după tratament vă simţiţi obosită, nu conduceţi vehicule şi nu folosiţi utilaje. Fulvestrant Accord conţine 10% m/v etanol (alcool etilic), adică până la 500 mg per doză, echivalent cu 10 ml bere sau 4 ml vin per doză. Medicamentul poate afecta persoanele care suferă de alcoolism. Conţinutul în alcool trebuie luat în considerare la grupurile de paciente cu risc crescut, cum sunt pacientele cu afectare a ficatului sau epilepsie. Fulvestrant Accord conține 500 mg alcool benzilic per injecție, echivalent cu 100 mg/ml. Alcoolul benzilic poate cauza reacții alergice. Adresați-vă medicului dumneavoastră sau farmacistului dacă aveți afecțiuni ale ficatului sau rinichilor. Acest lucru este necesar deoarece în corpul dumneavoastră se pot acumula cantități mari de alcool benzilic care pot determina reacții adverse (acidoză metabolică). Fulvestrant Accord conține 750 mg benzoat de benzil per injecție, echivalent cu 150 mg/ml. 3. Cum să utilizaţi Fulvestrant Accord Utilizaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigură. Doza recomandată este de 500 mg fulvestrant (două injecţii de 250 mg/5 ml) administrate o dată pe lună, cu o doză suplimentară de 500 mg administrată la două saptămâni de la doza iniţială. Medicul dumneavoastră sau asistenta medicală vă vor administra Fulvestrant Accord sub formă de injecţie intramusculară lentă, câte una în fiecare fesă. 3 Dacă aveți orice întrebări suplimentare cu privire la acest medicament, adresați-vă medicului dumneavoastră, farmacistului sau asistentei medicale. 4. Reacţii adverse posibile Ca toate medicamentele, acest medicament poate provoca reacţii adverse, cu toate că acestea nu apar la toate persoanele. Este nevoie de tratament medical imediat dacă aveţi oricare dintre următoarele reacţiile adverse: • Reacţii alergice (hipersensibilitate) inclusiv umflare a feţei, buzelor, limbii şi/sau gâtului care pot fi semne ale reacțiilor anafilactice • Tromboembolism (risc crescut de formare a cheagurilor de sânge)* • Inflamaţie a ficatului (hepatită) • Insuficienţă hepatică Dacă manifestaţi oricare dintre următoarele reacţii adverse, adresaţi-vă medicului dumneavoastră, farmacistului sau asistentei medicale: Reacţii adverse foarte frecvente (afectează mai mult de 1 din 10 persoane) • Reacţii la locul de injectare, cum sunt durere şi/sauinflamaţie • Valori anormale ale enzimelor ficatului (în testele de sânge)* • Greaţă (senzaţie de rău) • Slăbiciune, oboseală* • Dureri articulare și musculoscheletale • Bufeuri • Erupții trecătoare pe piele • Reacții alergice (hipersensibilitate), inclusiv umflare a feței, buzelor, limbii și/sau gâtului Toate celelalte reacţii adverse: Reacţii adverse frecvente (afectează până la 1 din 10 persoane): • Durere de cap • Vărsături, diaree, sau lipsa poftei de mâncare* • Infecţii ale tractului urinar • Durere de spate* • Creştere a bilirubinei (pigment biliar produs de ficat) • Tromboembolism (risc crescut de formare a cheagurilor de sânge)* • Scădere a numărului plachetelor sanguine (trombocitopenie) • Sângerări vaginale • Durere în partea de jos a spatelui care iradiază spre picior, pe o parte (sciatică) • Stare de slăbiciune instalată brusc, amorțeală, furnicături sau pierdere a mobilității piciorului, în special pe o parte a corpului, probleme la mers și cu menținerea echilibrului, brusc instalate (neuropatie periferică) Reacţii adverse mai puţin frecvente (afectează până la 1 din 100 persoane) • Secreție vaginală cu consistenţă crescută, albicioasă şi candidoză (infecţie) • Reacții anafilactice • Vânătăi şi sângerări la locul injectării • Creştere a valorii gama-GT, o enzimă hepatică ce poate fi determinată în testele de sânge • Inflamaţie a ficatului (hepatită) • Insuficienţă hepatică • Amorțeală, furnicături și durere 4 *Include reacţii adverse pentru care rolul exact al fulvestrant nu a putut fi evaluat, din cauza bolii preexistente. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenția Națională a Medicamentului și a Dispozitivelor Medicale din România Str. Aviator Sănătescu nr. 48, sector 1 București 011478-RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Fulvestrant Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare indicată pe ambalaj sau pe etichetele seringilor, după EXP. Data de expirare se referă la ultima zi a lunii respective. A se păstra şi transporta la frigider (2°C - 8°C). Variaţiile de temperatură în afara limitelor cuprinse între 2°C şi 8°C trebuie să fie limitate. Acest lucru include evitarea depozitării la temperaturi de peste 30°C şi nedepăşirea unei perioade mai mari de 28 de zile în cazul în care temperatura medie de păstrare a medicamenului este sub 25°C (dar peste 2°C - 8°C). În urma expunerii la variaţiile de temperatură, medicamentul trebuie reintrodus cât mai repede la condiţiile de păstrare recomandate (depozitare şi transport la frigider (2°C - 8°C)). Variaţiile de temperatură au un efect cumulativ asupra calităţii medicamentului, iar perioada de 28 zile nu trebuie să fie depăşită pe durata perioadei de valabilitate de 2 ani a Fulvestrant Accord. Expunerea la temperaturi mai mici de 2°C nu va deteriora medicamentul, cu condiţia ca acesta să nu fie depozitat la temperaturi sub - 20° C. Păstraţi seringa preumplută în ambalajul original, pentru a fi protejată de lumină. Personalul medical va fi responsabil de păstrarea, utilizarea şi eliminarea corectă a Fulvestrant Accord. Acest medicament poate prezenta risc asupra mediului acvatic. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Fulvestrant Accord - Substanţa activă este fulvestrant. Fiecare seringă preumplută (5 ml) conţine fulvestrant 250 mg. - Celelalte componente (excipienţi) sunt etanol (96%), alcool benzilic, benzoat de benzil şi ulei de ricin rafinat. Cum arată Fulvestrant Accord şi conţinutul ambalajului Fulvestrant Accord este o soluţie limpede, incoloră până la galbenă, vâscoasă. Fulvestrant Accord se prezintă sub formă de seringă preumplută din sticlă incoloră de tip I, cu piston și dop, prevăzută cu sistem de închidere de siguranță, conţinând fulvestrant 250 mg în 5 ml soluţie. 5 De asemenea, este furnizat și un ac cu sistem de siguranţă (BD SafetyGlide), pentru a fi ataşat la fiecare seringă. Fulvestrant Accord este disponibil sub formă de ambalaj cu 2 seringi preumplute pentru o singură utilizare. Următoarele informaţii sunt destinate numai profesioniştilor în domeniul sănătăţii: Fulvestrant Accord 500 mg (2 x 250 mg/5 ml soluţie injectabilă) trebuie administrat utilizând două seringi preumplute, vezi pct. 3. Instrucţiuni de administrare Atenționare - Nu sterilizaţi în autoclav acul prevăzut cu sistem de siguranță înainte de utilizare. Mâinile trebuie menţinute permanent în spatele acului în timpul utilizării şi eliminării. Seringile sunt furnizate cu ac cu sistem de siguranţă (BD SafetyGlide). Pentru fiecare dintre cele două seringi: - Îndepărtați cu grijă corpul de sticlă al seringii din suport şi verificaţi să nu fie deteriorat. - Răsuciți sigiliul de plastic al sistemului de închidere de pe seringa Luer pentru a îndepărta capacul cu vârful de cauciuc atașat (vezi figura 1). Figura 1 - Deschideți ambalajul exterior al acului de siguranță (BD SafetyGlide). Atașați acul cu sistem de siguranță la capătul Luer (vezi figura 2). - Rotiți pentru a bloca acul la conectorul Luer. Rotiți până se fixează ferm. - Înlăturați capacul de protecție într-o direcție ascendentă dreaptă pentru a evita deteriorarea vârfului acului. - Duceți seringa plină până la punctul de administrare. - Înlăturați capacul acului. - Soluţiile parenterale trebuie inspectate vizual pentru particule şi modificări de culoare înaintea administrării. - Eliminaţi aerul în exces din seringă. Figura 2 - Administraţi intramuscular lent (1-2 minute/injecţie) în fesă. Pentru coveniența utilizatorului, bizoul acului este orientat superior spre braţul pârghie (vezi figura 3). Figura 3 - După injectare, activați imediat mecanismul de protecție prin împingerea în față a brațului Luer până când acul este complet acoperit (vezi figura 4). OBSERVAŢIE: Activaţi departe de dumneavoastră şi de Figura 4 7 alţii. Ascultaţi până se aude un clic şi confirmaţi vizual că vârful acului este complet acoperit. Eliminare Seringile preumplute sunt numai pentru o singură utilizare. Acest medicament poate prezenta risc asupra mediului acvatic. Orice medicament neutilizat sau material rezidual trebuie eliminat în conformitate cu reglementările locale."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală cu aledumneavoastră. - Dacă aveţi orice reacţii adverse, discutaţi cu medicul dumneavoastră, farmacistul sau asistenta medicală. Aceasta include orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Gefitinib Accord şi pentru ce se utilizează 2. Ce trebuie să ştiţi înainte să luaţi Gefitinib Accord 3. Cum să luaţi Gefitinib Accord 4. Reacţii adverse posibile 5. Cum se păstrează Gefitinib Accord 6. Conţinutul ambalajului şi alte informaţii 1. Ce este Gefitinib Accord şi pentru ce se utilizează Gefitinib Accord conţine substanţa activă gefitinib care blochează o proteină denumită ‘receptor al factorului de creştere epidermal uman’ (RFCEU). Această proteină este implicată în creşterea şi proliferarea celulelor canceroase. Gefitinib Accord este utilizat pentru a trata pacienţii adulţi cu cancer bronhopulmonar altul decât cel cu celule mici. Acest cancer este o boală în care celule maligne (cancer) se formează în plămâni. 2. Ce trebuie să știți înainte să luați Gefitinib Accord Nu luaţi Gefitinib Accord: - dacă sunteţi alergic la gefitinib sau la oricare dintre celelalte componente ale acestui medicament (enumerate la pct. 6, „Ce conţine Gefitinib Accord”). - dacă alăptaţi. Atenţionări şi precauţii Discutaţi cu medicul dumneavoastră, farmacistul sau asistenta medicală înainte de a lua Gefitinib Accord: - dacă aţi avut vreodată orice alte probleme pulmonare. Anumite probleme pulmonare se pot agrava în timpul tratamentului cu Gefitinib Accord. - dacă aţi avut vreodată probleme cu ficatul. Copii şi adolescenţi 2 Gefitinib Accord nu este indicat la copii şi adolescenţi cu vârsta sub 18 ani. Alte medicamente şi Gefitinib Accord Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. În mod deosebit, spuneţi medicului dumneavoastră sau farmacistului dacă luaţi oricare dintre următoarele medicamente: - Fenitoină sau carbamazepină (pentru epilepsie). - Rifampicină (pentru tuberculoză). - Itraconazol (pentru infecţii fungice). - Barbiturice (un tip de medicamente folosite în insomnii). - Remedii din plante conţinând sunătoare (numită şi Hypericum perforatum, pentru depresie şi anxietate). - Inhibitori ai pompei de protoni, antagonişti ai receptorilor H2 şi antiacide (pentru ulcer, indigestie, arsuri în capul pieptului şi pentru reducerea acidităţii gastrice). Aceste medicamente pot afecta modul în care acţionează Gefitinib Accord. - Warfarină (un aşa-numit anticoagulant oral, folosit pentru prevenirea formării cheagurilor de sânge). Dacă vă aflaţi în oricare dintre situaţiile de mai sus sau dacă nu sunteţi sigur, adresaţi-vă medicului dumneavoastră sau farmacistului înainte de a lua Gefitinib Accord. Sarcina, alăptarea şi fertilitatea Dacă sunteți gravidă, credeți că ați putea fi gravidă sau alăptați, adresați-vă medicului dumneavoastră înainte de a lua acest medicament. Se recomandă să evitaţi să rămâneți gravidă în timpul tratamentului cu Gefitinib Accord, deoarece Gefitinib Accord ar putea avea efecte nocive pentru copilul dumneavoastră. Pentru siguranţa copilul dumneavoastră, nu luaţi Gefitinib Accord dacă alăptaţi. Conducerea vehiculelor şi folosirea utilajelor Este posibil să vă simțiți slăbit în timp ce urmați tratamentul cu Gefitinib Accord. Dacă se întâmplă acest lucru, nu conduceți vehicule și nu utilizați unelte sau utilaje. . Gefitinib Accord conţine lactoză. Dacă medicul dumneavoastră v-a spus că aveţi intoleranţă la unele categorii de glucide, vă rugăm să-l întrebaţi înainte de a lua acest medicament. Gefitinib Accord conţine sodiu Acest medicament conţine sodiu sub 1 mmol (23 mg) per comprimat, adică practic „nu conţine sodiu”. 3. Cum să luaţi Gefitinib Accord Luaţi întotdeauna Gefitinib Accord exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. ● Doza recomandată este de un comprimat de 250 mg pe zi. ● Luaţi comprimatul la aproximativ aceeaşi oră, în fiecare zi. ● Puteţi lua comprimatul cu sau fără alimente. ● Nu luaţi antiacide (pentru reducerea nivelului de aciditate din stomac) cu două ore înainte de administrarea Gefitinib Accord sau 1 oră după aceasta. Dacă aveţi probleme cu înghiţirea comprimatului, îl puteţi dizolva în jumătate de pahar cu apă plată (necarbonatată). Nu utilizaţi alte tipuri de lichide. Nu zdrobiţi comprimatul. Agitaţi apa până la dizolvarea comprimatului. Aceasta poate să dureze aproximativ 20 de minute. Beţi imediat lichidul. 3 Pentru a fi sigur că aţi băut tot medicamentul, clătiţi bine paharul cu o jumătate de pahar cu apă şi beţi lichidul. Dacă luaţi mai mult decât trebuie din Gefitinib Accord Dacă aţi luat mai multe comprimate, discutaţi imediat cu un medic sau un farmacist. Dacă uitaţi să luaţi Gefitinib Accord Ceea ce trebuie să faceţi în cazul în care aţi uitat să luaţi un comprimat depinde de cât timp mai este până când trebuie să luaţi doza următoare. • Dacă mai sunt 12 ore sau mai mult până la doza următoare: luaţi comprimatul uitat imediat ce vă amintiţi. Apoi luaţi doza următoare la ora obişnuită. • Dacă sunt mai puţin de 12 ore până la doza următoare: nu mai luaţi comprimatul uitat. Apoi luaţi doza următoare la ora obişnuită. Nu luaţi o doză dublă (două comprimate o dată) pentru a compensa doza uitată. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Anunţaţi-vă imediat medicul dacă observaţi apariţia oricăreia dintre următoarele reacţii adverse - este posibil să aveţi nevoie de tratament medical imediat: • Reacţie alergică (frecventă) mai ales dacă simptomele includ umflarea feţei, buzelor, limbii sau gâtului, dificultate la înghiţire, erupţie însoţită de umflături pe piele (urticarie) şi dificultate de respiraţie. • Senzaţie severă de lipsă de aer sau agravarea bruscă a acestei senzaţii, posibil însoţită de tuse sau de febră. Acestea pot fi determinate de o inflamaţie la nivelul plămânilor, denumită „boală pulmonară interstiţială”. Această reacţie adversă poate apărea la aproximativ 1 din 100 de pacienţi trataţi cu Gefitinib Accord şi poate fi letală. • Reacţii severe ale pielii (rare), afectând suprafeţe mari ale corpului. Aceste semne pot include roşeaţă, durere, ulcere, băşici şi descuamarea pielii. De asemenea, pot fi afectate buzele, nasul, ochii şi organele genitale. • Deshidratare (frecventă) determinată de diaree severă sau prelungită, vărsături (stare de rău), greaţă (senzație de rău) sau lipsa poftei de mâncare. • Probleme oculare (mai puţin frecvente), cum sunt durere, înroşirea ochilor, lacrimaţie în exces, sensibilitate la lumină, modificări ale vederii sau gene crescute spre interior. Aceasta poate însemna că aveţi un ulcer pe suprafaţa ochiului (cornee). Spuneţi medicului dumneavoastră cât mai curând posibil dacă observaţi oricare dintre următoarele reacţii adverse: Foarte frecvente: pot afecta mai mult de 1 din 10 persoane ● Diaree ● Vărsături ● Greaţă ● Reacţii ale pielii cum ar fi o erupţie trecătoare asemănătoare acneei, uneori însoţită de mâncărime şi piele uscată şi/sau crăpată ● Lipsa poftei de mâncare ● Stare de slăbiciune ● Înroşire a mucoasei din interiorul gurii, însoţită de dureri 4 ● Creştere a valorilor enzimei hepatice cunoscute ca alanin aminotransferaza, în analizele de sânge; dacă valoarea acestei enzime este prea mare, medicul dumneavoastră vă poate spune să opriţi definitiv tratamentul cu Gefitinib Accord. Frecvente: pot afecta până la 1 din 10 persoane • Gură uscată ● Uscăciune sau înroşire a ochilor, însoţită de mâncărime ● Înroşire a pleoapelor, însoţită de dureri ● Modificări ale unghiilor ● Cădere a părului ● Febră ● Sângerare (cum ar fi sângerarea din nas sau sânge în urină) ● Proteine în urină (evidenţiate prin test de urină) ● Creştere a valorilor bilirubinei şi ale altei enzime hepatice cunoscută ca aspartat aminotransferaza, în analizele de sânge; dacă aceste valori sunt prea mari, medicul dumneavoastră vă poate spune să opriți definitiv tratamentul cu Gefitinib Accord. ● Creştere a valorilor creatininei, evidenţiată la o analiză de sânge (corelată cu funcţia renală) ● Cistită (senzaţie de arsură în timpul urinării şi nevoia frecventă de a urina) Mai puţin frecvente: pot afecta până la 1 din 100 persoane ● Inflamaţie la nivelul pancreasului. Semnele includ dureri foarte severe în partea de sus a abdomenului, senzaţie intensă de greaţă şi vărsături. ● Inflamaţie a ficatului. Semnele pot include o stare generală de rău, cu sau fără icter posibil (îngălbenirea pielii şi a ochilor). Aceste reacţii adverse sunt mai puţin frecvente; cu toate acestea, unii pacienţi au decedat din cauza acestui lucru. ● Perforaţie gastrointestinală ● Reacție pe piele la nivelul palmelor și tălpilor, incluzând furnicături, amorțeală, durere, umflături sau înroșire (cunoscută sub numele de sindrom de eritrodisestezie palmo-plantară sau sindrom mână-picior). Rare: pot afecta până la 1 din 1000 persoane ● Inflamaţie a vaselor de sânge de la nivelul pielii. Aceasta poate apărea sub formă de vânătăi sau pete roşii pe piele ce nu dispar la presiune. ● Cistită hemoragică (senzaţie de arsură în timpul urinării şi nevoia frecventă de a urina însoțite de prezenţa sângelui în urină) Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament 5. Cum se păstrează Gefitinib Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie și blister, după EXP. Data de expirare se referă la ultima zi a lunii respective. 5 Acest medicament nu necesită condiții speciale de păstrare. După dispersia în apă, preparatul trebuie utilizat în decurs de 90 de minute. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Gefitinib Accord - Substanţa activă este gefitinib. Fiecare comprimat conţine gefitinib 250 mg. - Celelalte componente sunt: Nucleul comprimatului: lactoză monohidrat, celuloză microcristalină, croscarmeloză sodică, povidonă, laurilsulfat de sodiu, stearat de magneziu, în nucleul comprimatului. Film: alcool polivinilic, macrogol, talc, dioxid de titan (E171), oxid galben de fer (E172) și oxid roşu de fer (E172). Cum arată Gefitinib Accord şi conţinutul ambalajului Gefitinib Accord este un comprimat rotund, de culoare brună, marcat cu ‘LP100’ pe una dintre feţe şi neted pe cealaltă faţă. Diametrul comprimatului este de aproximativ 11,13 mm. Mărimea de ambalaj: cutie cu 30 x 1 comprimate în blistere perforate pentru eliberarea unei unități dozate din PVC/PVDC-Aluminiu, în folie de protecție din PET/Aluminiu"
"Citiţi cu atenţie şi în întregime acest prospect înainte de a începe să utilizaţi acest medicament, deoarece conţine informaţii importante pentru dumneavoastră. Utilizaţi întotdeauna acest medicament conform indicaţiilor din acest prospect sau indicaţiilor medicului dumneavoastră sau a farmacistului. - Păstraţi acest prospect. S-ar putea să fie necesar să-l recitiţi. - Întrebaţi farmacistul dacă aveţi nevoie de mai multe informaţii sau recomandări. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. - Dacă după 7 zile nu vă simţiţi mai bine sau vă simţiţi mai rău, trebuie să vă adresaţi unui medic. Ce găsiţi în acest prospect: 1. Ce este Hedussin sirop şi pentru ce se utilizează 2. Ce trebuie să ştiţi înainte să utilizaţi Hedussin sirop 3. Cum să utilizaţi Hedussin sirop 4. Reacţii adverse posibile 5. Cum se păstrează Hedussin sirop 6. Conţinutul ambalajului şi alte informaţii 1. Ce este Hedussin sirop şi pentru ce se utilizează Hedussin sirop este un medicament pe bază de plante utilizat ca expectorant în caz de tuse productivă. Medicamentul conține extract uscat din frunze de iederă . Hedussin sirop este indicat la adulți, adolescenți și copii începând cu vârsta de 2 ani. Trebuie să discutați cu un medic dacă nu vă simțiți mai bine sau vă simțiți mai rău după 7 zile de tratament. 2. Ce trebuie să ştiţi înainte să utilizaţi Hedussin sirop Nu utilizaţi Hedussin sirop: - dacă sunteți alergic la extractul uscat din frunze de iederă, la alte plante din familia Araliaceae (a iederei) sau la oricare dintre celelalte componente ale acestui medicament (enumerate la pct. 6). - la copii cu vârsta de sub 2 ani, din cauza riscului de agravare a simptomelor respiratorii. Atenţionări şi precauţii Discutați cu medicul dumneavoastră sau cu farmacistul înainte de a lua Hedussin sirop. Adesați-vă medicului dumneavoastră sau farmacistului dacă apare dificultate la respirație, febră sau spută purulentă. Se recomandă precauție la utilizare în cazul pacienților cu probleme gastrice, de exemplu arsuri la nivelul stomacului, dureri abdominale, greață sau ulcer gastric. 2 La primele semne de reacții alergice severe trebuie să întrerupeți imediat administrarea acestui medicament și trebuie să contactați un medic (vezi capitolul 4). Copii și adolescenți Copiii cu vârsta de 2-4 ani care prezintă tuse persistentă sau recurentă, necesită diagnosticare medicală înainte de tratament. Hedussin sirop împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Pentru Hedussin sirop nu s-a raportat influențarea efectelor altor medicamente. Nu au fost realizate studii referitoare la interacțiuni. Hedussin sirop împreună cu alimente, băuturi și alcool Nu sunt date disponibile. Sarcina, alăptarea și fertilitatea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. Siguranța pe durata sarcinii și alăptării nu a fost stabilită. Din cauza lipsei de date suficiente, nu este recomandată utilizarea pe perioada sarcinii și alăptării. Conducerea vehiculelor şi folosirea utilajelor Nu s-au realizat studii referitoare la efectul asupra capacității de a conduce vehicule și de a folosi utilaje. Hedussin sirop conține sorbitol Sorbitolul este o sursă de fructoză. Dacă medicul dumneavoastră v-a atenţionat că aveţi (sau copilul dumneavoastră are) intoleranţă la unele categorii de glucide sau ați fost diagnosticat cu intoleranță ereditară la fructoză, o dereglare genetică rară care nu permite persoanelor în cauză să descompună fructoza, vă rugăm să îl întrebaţi înainte de a lua (sau a administra copilului dumneavoastră) acest medicament. Sorbitolul poate cauza disconfort gastro-intestinal și poate avea efect slab laxativ la copii. 3. Cum să utilizaţi Hedussin sirop Utilizaţi întotdeauna acest medicament exact aşa cum este indicat în acest prospect sau așa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Doza recomandată este: Adulți și adolescenți cu vârsta peste 12 ani: 6 ml de sirop de două ori pe zi; Copii cu vârsta între 6 și 11 ani: 4 ml de sirop de două ori pe zi; Copii cu vârsta între 2 și 5 ani: 2 ml de sirop de două ori pe zi. Utilizarea la copii Copiii cu vârsta de 2-4 ani care prezintă tuse persistentă sau recurentă, necesită diagnosticare medicală înainte de tratament. 3 Administrarea la copii sub 2 ani este contraindicată (a se vedea capitolul “Nu utilizați Hedussin sirop”). Mod de administrare Folosiți lingurița dozatoare cu gradații de 2 și 4 ml, inclusă în cutie Este recomandat ca doza de 6 ml să se administreze ca o linguriță dozatoare plină (4 ml) + jumătate de linguriță dozatoare (2 ml). Agitați flaconul înainte de administrare. Durata de utilizare Trebuie să discutați cu un medic dacă nu vă simțiți mai bine sau vă simțiți mai rău după 7 zile de tratament. Dacă utilizaţi mai mult Hedussin sirop decât trebuie Ingerarea unei cantități mai mari decât doza recomandată poate provoca greață, vărsături, diaree și agitație. Tratamentul este simptomatic. Dacă uitaţi să utilizaţi Hedussin sirop Nu luaţi o doză dublă pentru a compensa doza uitată. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Frecvența apariției reacțiilor adverse se clasifică în următoarele grupe: Foarte frecvente Pot afecta mai mult de 1 persoană din 10 Frecvente Pot afecta până la 1 persoană din 10 Mai puțin frecvente Pot afecta până la 1 persoană din 100 Rare Pot afecta până la 1 persoană din 1000 Foarte rare Pot afecta până la 1 persoană din 10000 Cu frecvență necunoscută care nu se poate estima pe baza datelor disponibile Reacțiile adverse care pot să apară pe parcursul tratamentului cu Hedussin sirop sunt: Frecvente: - greață, vărsături, diaree. Mai puțin frecvente: - reacții alergice (urticarie, mâncărime, reacție anafilactică, dificultate la respirație). La primele semne de reacții alergice severe trebuie să întrerupeți imediat administrarea acestui medicament și trebuie să contactați un medic Dacă apar alte reacții adverse nemenționate mai sus, trebuie să vă adresați unui medic sau unui farmacist. Raportarea reacţiilor adverse Dacă aveți orice reacții adverse, adresați-vă medicului dumneavoastră sau farmacistului. Acestea includ orice reacții adverse nemenționate în acest prospect. "
"Citiți cu atenție și în întregime acest prospect înainte de a începe să luați acest medicament deoarece conține informații importante pentru dumneavoastră. Luați întotdeauna acest medicament conform indicațiilor din acest prospect sau indicațiilor medicului dumneavoastră sau farmacistului. − Păstrați acest prospect. S-ar putea să fie necesar să-l recitiți. − Întrebați farmacistul dacă aveți nevoie de mai multe informații sau recomandări. − Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. Vezi pct. 4. − Dacă după 3 zile nu vă simțiți mai bine sau vă simțiți mai rău, trebuie să vă adresați unui medic. Ce găsiți în acest prospect 1. Ce este Ibuprofen US Pharmacia și pentru ce se utilizează 2. Ce trebuie să știți înainte să luați Ibuprofen US Pharmacia 3. Cum să luați Ibuprofen US Pharmacia 4. Reacții adverse posibile 5. Cum se păstrează Ibuprofen US Pharmacia 6. Conținutul ambalajului și alte informații 1. Ce este Ibuprofen US Pharmacia și pentru ce se utilizează Un comprimat de Ibuprofen US Pharmacia conține 200 mg sau 400 mg de ibuprofen, care aparține grupului de medicamente antiinflamatoare nesteroidiene (AINS). Medicamentele ameliorează afecțiuni precum febra, durerea și edemul, acționând asupra cauzei acestora. Medicamentul este destinat utilizării în următoarele cazuri: − dureri de diverse cauze, ușoare până la moderate: dureri de cap, de exemplu migrene, dureri în zona sacrală, dureri dentare, după extracția unui dinte, nevralgie, dureri la nivelul articulațiilor și mușchilor, durere menstruală. − febră în cursul gripei și răcelii. Ibuprofen US Pharmacia este indicat la adulți și adolescenți cu vârsta de peste 12 ani și greutate corporală > 40 kg. Medicamentul este destinat utilizării pe termen scurt. Medicul poate recomanda administrarea medicamentului în alte cazuri decât cele enumerate mai sus (și în unele boli cronice). Apoi pacientul trebuie să urmeze instrucțiunile medicului privind dozele și durata tratamentului. Dacă după 3 zile nu vă simțiți mai bine sau vă simțiți mai rău, trebuie să vă adresați unui medic. 2 2. Ce trebuie să știți înainte să luați Ibuprofen US Pharmacia Când să nu luați Ibuprofen US Pharmacia Ibuprofen US Pharmacia nu trebuie utilizat la următorii pacienți: − dacă sunteți alergic la ibuprofen sau la oricare dintre celelalte componente ale acestui medicament (enumerate la pct. 6), − pacient care a prezentat anterior hipersensibilitate alergică (de exemplu, urticărie, rinită, angioedem sau astm bronșic), după utilizarea de acid acetilsalicilic sau alte medicamente antiinflamatoare nesteroidiene (AINS), − cu ulcer gastric activ sau în trecut și (sau) ulcer sau hemoragie duodenală (două sau mai multe episoade distincte de ulcerație sau sângerări dovedite), − cu istoric de sângerări gastrointestinale sau perforație, în legătură cu terapia anterioară cu AINS (vezi pct. „Atenționări și precauții”), − cu insuficiență hepatică severă, insuficiență renală severă sau insuficiență cardiacă severă (vezi pct. „Atenționări și precauții”), − în ultimul trimestru de sarcină (vezi pct. „Sarcina, alăptarea și fertilitatea”), − cu diateză hemoragică. Atenționări și precauții Discutați cu medicul dumneavoastră sau cu farmacistul înainte de a lua Ibuprofen US Pharmacia dacă ați fost diagnosticat cu: − lupus eritematos sistemic și boala mixtă a țesutului conjunctiv, − boli gastrointestinale și boli inflamatorii cronice intestinale (colită ulceroasă, boala Crohn), − hipertensiune arterială și (sau) disfuncție cardiacă, − insuficiență renală, − tulburări hepatice, − tulburări de coagulare (ibuprofenul poate prelungi timpul de sângerare), − astm bronșic activ sau istoric de astm bronșic sau reacții alergice, poate apărea bronhospasm după administrarea medicamentului, − aveți o infecție – vă rugăm să consultați rubrica „Infecții” de mai jos, − boli pentru care luați alte medicamente (în special anticoagulante, diuretice, medicamente pentru inimă, corticosteroizi). Alte AINS, inclusiv inhibitorii selectivi ai ciclooxigenazei-2, trebuie evitate atunci când se utilizează Ibuprofen US Pharmacia . La pacienții deshidratați - copii și adolescenți, crește riscul de insuficiență renală. Infecții Ibuprofen US Pharmacia poate ascunde semne de infecții, cum ar fi febra și durerea. Prin urmare, este posibil ca Ibuprofen US Pharmacia să întârzie tratamentul adecvat al infecției, ceea ce poate duce la un risc crescut de complicații. Acest lucru a fost observat în caz de pneumonie cauzată de bacterii și infecții bacteriene ale pielii legate de varicelă. Dacă luați acest medicament în timp ce aveți o infecție și simptomele infecției persistă sau se agravează, adresați-vă fără întârziere unui medic. Există un risc de hemoragie gastrointestinală, ulcerație sau perforație, care pot fi letale și care nu sunt neapărat precedate de simptome de avertizare sau pot apărea la pacienții care au avut aceste simptome de avertizare. În caz de hemoragie sau ulcerație gastrointestinală, administrarea medicamentului trebuie întreruptă imediat. Pacienții cu istoric de boli gastrointestinale, în mod particular vârstnicii, trebuie săși informeze medicul despre orice simptome neobișnuite legate de sistemul digestiv (mai ales în caz de sângerare), în special la începutul tratamentului. Utilizarea simultană, pe termen lung, a diferitelor analgezice poate duce la afectarea rinichilor, cu risc de insuficiență renală (nefropatie analgezică). 3 Administrarea de medicamente antiinflamatoare/analgezice, cum este ibuprofenul, poate implica o ușoară creștere a riscului de infarct miocardic sau accident vascular cerebral, în special atunci când medicamentele sunt luate în doze mari. Nu depășiți doza recomandată și durata tratamentului. Dacă simptomele persistă, se agravează sau nu se ameliorează după 3 zile sau dacă apar simptome noi, vă rugăm să vă adresați medicului dumneavoastră. Înainte de a lua Ibuprofen US Pharmacia trebuie să discutați despre tratament cu medicul sau farmacistul dacă: − aveți boli de inimă, cum sunt insuficiență cardiacă, angină pectorală (durere în piept), ați avut un infarct miocardic , ați avut o intervenție chirurgicală by-pass, aveți o boală arterială periferică (circulația slabă a sângelui la nivelul picioarelor, din cauza îngustării sau blocării arterelor) sau dacă ați avut orice accident vascular cerebral (inclusiv mini-accident vascular cerebral sau atac ischemic tranzitoriu – AIT); − aveți tensiune arterială mare, diabet, aveți valori mari ale colesterolului, orice membru al familiei dumneavoastră a avut o boală de inimă sau un accident vascular cerebral sau dacă fumați. Reacții la nivelul pielii Au fost raportate reacții grave la nivelul pielii în asociere cu tratamentul cu Ibuprofen US Pharmacia. Trebui să încetați să luați Ibuprofen US Pharmacia și să solicitați imediat asistență medicală, dacă aveți orice erupție pe piele, leziuni ale mucoaselor, vezicule sau alte semne de alergie, deoarece acestea pot fi primele semne ale unei reacții foarte grave la nivelul pielii. Vezi pct. 4. Acest medicament aparține grupului de medicamente (antiinflamatoare nesteroidiene) care pot afecta fertilitatea la femei. Acest lucru este reversibil la întreruperea tratamentului. Ibuprofen US Pharmacia împreună cu alte medicamente Spuneți medicului dumneavoastră sau farmacistului dacă luați, ați luat sau s-ar putea să luați orice alte medicamente, inclusiv cele fără prescripție medicală. Ibuprofenul trebuie evitat în asociere cu: − acid acetilsalicilic, − alte AINS, inclusiv inhibitori selectivi ai ciclooxigenazei-2. Ibuprofen US Pharmacia poate afecta activitatea altor medicamente sau alte medicamente pot afecta activitatea Ibuprofen US Pharmacia, de exemplu: − anticoagulante (medicamente pentru subțierea sângelui/prevenirea formării cheagurilor de sânge, cum sunt acidul acetilsalicilic, warfarina, ticlopidina); − medicamente care reduc tensiunea arterială (inhibitori ai enzimei de conversie a angiotensinei, cum este captoprilul, beta-blocante, cum sunt medicamentele care conțin atenolol, antagoniști ai receptorilor de angiotensină II, cum este losartanul). Ibuprofenul trebuie utilizat cu prudență împreună cu: − diuretice, − agenți antiplachetari și inhibitori selectivi ai recaptării serotoninei (ISRS), − glicozide cardiace, − litiu (medicament utilizat pentru tratarea maniei și a depresiei recurente) și metotrexat (medicament utilizat pentru a trata unele tipuri de cancer și poliartrita reumatoidă), − ciclosporină, − mifepristonă, − tacrolimus, − zidovudină (medicament antiviral), − chinolone, − corticosteroizi. 4 De asemenea, alte medicamente pot influența sau pot fi influențate de tratamentul cu Ibuprofen US Pharmacia. Prin urmare, înainte de a utiliza medicamentul Ibuprofen US Pharmacia împreună cu alte medicamente, trebuie să vă adresați întotdeauna medicului dumneavoastră sau farmacistului. Sarcina, alăptarea și fertilitatea Sarcina Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului dumneavoastră sau farmacistului pentru recomandări înainte de a lua acest medicament. Nu luați Ibuprofen US Pharmacia dacă sunteți în ultimele 3 luni de sarcină, deoarece poate dăuna fătului sau poate cauza probleme la naștere. Poate provoca probleme renale și cardiace copilului dumneavoastră nenăscut. Poate afecta tendința dumneavoastră și a copilului de a sângera și poate determina întârzierea sau prelungirea travaliului pe o perioadă mai mare decât cea preconizată. Nu trebuie să luați Ibuprofen US Pharmacia în primele 6 luni de sarcină, cu excepția cazului în care este absolut necesar și recomandat de medicul dumneavoastră. Dacă aveți nevoie de tratament în această perioadă sau în timp ce încercați să rămâneți gravidă, trebuie utilizată cea mai mică doză, pentru cea mai scurtă perioadă posibilă. Începând cu săptămâna de sarcină 20, dacă este utilizat pe o perioadă mai mare de câteva zile, Ibuprofen US Pharmacia poate provoca probleme renale copilului dumneavoastră nenăscut, care pot duce la niveluri scăzute de lichid amniotic care înconjoară copilul (oligohidroamnios) sau la îngustarea unui vas de sânge (ductul arterial) în inima copilului. Dacă aveți nevoie de tratament mai mult de câteva zile, medicul dumneavoastră poate recomanda monitorizarea suplimentară. Alăptarea Ibuprofenul, în cantități mici, poate trece în laptele matern. Nu există reacții adverse cunoscute la sugari în perioada de alăptare, prin urmare nu este necesară întreruperea alăptării în timpul administrării pe termen scurt a medicamentului, în dozele recomandate. Adresați-vă medicului dumneavoastră pentru recomandări înainte de a lua orice medicament. Fertilitate Vezi pct. „Atenționări și precauții”. Conducerea vehiculelor și folosirea utilajelor Nu este de așteptat ca Ibuprofen US Pharmacia să aibă vreo influență asupra conducerii vehiculelor și folosirii utilajelor după administrarea dozelor recomandate și pe durata specificată a tratamentului. 3. Cum să luați Ibuprofen US Pharmacia Luați întotdeauna acest medicament exact așa cum v-a spus medicul dumneavoastră sau farmacistul. Discutați cu medicul dumneavoastră sau cu farmacistul dacă nu sunteți sigur. Medicamentul trebuie administrat pe cale orală, pentru o perioadă scurtă de timp. Dacă aveți îndoieli, adresațí-vă din nou medicului dumneavoastră. De obicei, se utilizează următoarele doze:  Adulți și adolescenți cu vârsta de peste 12 ani și greutate corporală > 40 kg: doza inițială - 2 comprimate, apoi, dacă este necesar, 1 până la 2 comprimate la interval de 4 până la 6 ore. Comprimatele trebuie administrate cu apă. Nu utilizați mai mult de 6 comprimate (1200 mg ibuprofen) pe zi. Trebuie să se păstreze un interval de 4 ore între administrarea dozelor.  5 Adulți și adolescenți cu vârsta de peste 12 ani și greutate corporală > 40 kg: 1 comprimat la interval de 4 ore. Comprimatele trebuie administrate cu apă. Nu utilizați mai mult de 3 comprimate (1200 mg ibuprofen) pe zi. În caz de insuficiență hepatică sau renală, dozele trebuie ajustate individual de către medic. Acest medicament nu este indicat la copii cu vârsta sub 12 ani. Pacienți vârstnici: nu este necesară ajustarea dozei. Nu trebuie să luați o doză mai mare decât cea recomandată. Dacă este necesar sa luați acest medicament mai mult de 3 zile sau dacă simptomele se agravează, trebuie să vă adresați unui medic. Pentru ameliorarea simptomelor, trebuie utilizată cea mai mică doză eficace, pentru cea mai scurtă perioadă de timp. Dacă aveți o infecție, solicitați fără întârziere consultul unui medic dacă simptomele (cum sunt febră și durere) persistă sau se agravează (vezi pct. 2). Dacă luați mai mult Ibuprofen US Pharmacia decât trebuie Cazurile de supradozaj sunt rare, totuși, dacă pacientul a luat o doză de Ibuprofen US Pharmacia mai mare decât cea recomandată sau dacă un copil a luat accidental medicamentul, trebuie să vă adresați unui medic sau să mergeți la cel mai apropiat spital pentru a afla o opinie despre posibilele riscuri pentru sănătate și pentru a primi sfaturi despre ce trebuie să faceți în acest caz. Simptomele pot include: greață, dureri de stomac, vărsături (sunt posibile urme de sânge), dureri de cap, zgomote în urechi, confuzie și mișcări necontrolate ale globilor oculari. Manifestările pot include, de asemenea: dureri în partea superioară a abdomenului sau, rareori, diaree, hemoragii gastrointestinale. După administrarea unei doze mari au fost raportate cazuri de somnolență, dureri în piept, palpitații, pierdere a conștienței, convulsii (în special la copii), senzație de slăbiciune și de amețeală, sânge în urină, senzație de frig și probleme la respirație, acidoză metabolică (exces de acizi în sânge) și timpul de protrombină/INR poate fi crescut, pot apărea insuficiență renală acută sau afectarea ficatului. Este posibilă exacerbarea astmului bronșic la pacienții astmatici. Foarte rar pot apărea agitație și dezorientare sau comă și convulsii. Nu există un antidot specific în caz de supradozaj. Tratamentul este simptomatic și de susținere și se concentrează pe susținerea semnelor vitale, până când medicamentul este îndepărtat din organism. Funcția cardiacă trebuie monitorizată și semnele vitale trebuie controlate, atât timp cât acestea sunt stabile. Medicul va lua în considerare administrarea de cărbune activat în decurs de o oră de la supradozaj. În caz de convulsii frecvente sau prelungite, trebuie administrat intravenos diazepam sau lorazepam. Pacienților cu astm bronșic trebuie să li se administreze bronhodilatatoare. Dacă uitați să luați Ibuprofen US Pharmacia Nu luați o doză dublă pentru a compensa doza uitată. Dacă încetați să luați Ibuprofen US Pharmacia Nu luați o doză dublă pentru a compensa doza omisă. Dacă aveți orice întrebări suplimentare cu privire la utilizarea acestui medicament, adresați-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. 6 Reacțiile adverse enumerate mai jos au fost observate în timpul utilizării pe termen scurt a ibuprofenului, în dozele disponibile fără prescripție medicală. Când se utilizează ibuprofen în alte indicații medicale și pentru o perioadă lungă de timp, pot apărea și alte reacții adverse. Reacțiile adverse sunt clasificate în funcție de frecvența lor, folosind următoarele definiții: Foarte frecvente (≥1/10) Frecvente (≥1/100 şi <1/10)> Mai puțin frecvente (≥1/1000 şi <1/100) Rare (≥1/10000 şi <1/1000)>. Foarte rare (<1/10000) Cu frecvență necunoscută: care nu poate fi estimată din datele disponibile. Mai puțin frecvente: − dureri abdominale, greață, indigestie − dureri de cap − diverse erupții pe piele − urticarie și mâncărimi. Rare: − diaree, senzație de balonare, constipație, vărsături, gastrită − vertij (senzație de învârtire) − tulburări psihice, depresie, insomnie, agitație − tinitus (zgomote în urechi) − iritabilitate, oboseală. Foarte rare: − ulcer peptic, perforație sau hemoragie gastrointestinală, scaune de culoare neagră, vărsături cu sânge (uneori letale, în special la vârstnici), stomatită ulceroasă, exacerbare a colitei și a bolii Crohn − meningită aseptică − insuficiență renală acută, necroză papilară, în special în cazul utilizării pe termen lung, asociate cu creșterea ureei serice și cu edemul, hipernatremie (retenție de sodiu), scădere a eliminării de urină − tulburări ale ficatului − tulburări de formare a celulelor din sânge (anemie, leucopenie - o reducere a numărului de leucocite, trombocitopenie - o reducere a numărului de trombocite, pancitopenie - tulburare hematologică, care implică un deficit al tuturor componentelor celulare normale ale sângelui: globule roșii și albe și trombocite, agranulocitoză – reducere a numărului de granulocite). Primele simptome sunt: febră, durere în gât, stomatită ulceroasă superficială, simptome asemănătoare gripei, oboseală, sângerări inexplicabile și vânătăi (de exemplu, peteșii, purpură și sângerare nazală) − reacții grave la nivelul pielii, cum sunt reacții buloase, inclusiv sindrom Stevens-Johnson, eritem polimorf și necroliză epidermică toxică − reacţii de hipersensibilitate severe. Simptomele pot include: umflare a feței, limbii și laringelui, dificultăți la respirație, creștere a frecvenței bătăilor inimii, tensiune arterială mică (anafilaxie, angioedem sau șoc sever) − insuficiență cardiacă și edem − tensiune arterială mare − scădere a valorii hemoglobinei. Cu frecvență necunoscută: - hiperreactivitate a căilor respiratorii, de exemplu astm bronșic, exacerbare a astmului bronșic, bronhospasm, dificultate la respirație 7 - poate apărea o reacție acută la nivelul pielii, cunoscută sub numele de sindrom DRESS. Simptomele sindromului DRESS includ: erupție pe piele, febră, ganglioni limfatici umflați și număr crescut de eozinofile (un tip de globule albe) - o erupție extinsă pe piele, de culoare roșie, cu aspect de solzi, cu umflături sub piele și vezicule localizate în principal la nivelul pliurilor, trunchiului și extremităților superioare, însoțite de febră, la inițierea tratamentului (pustuloză exantematică generalizată acută). Opriți administrarea Ibuprofen US Pharmacia dacă dezvoltați aceste simptome și solicitați imediat asistență medicală. Vezi și pct.2. - pielea devine sensibilă la lumină. La unii pacienți, în timpul administrării medicamentului, pot apărea și alte reacții adverse. În cazul în care observați simptomele menționate mai sus, precum și altele, care nu sunt enumerate în acest prospect, trebuie să întrerupeți tratamentul și să vă adresați medicului dumneavoastră. Raportarea reacțiilor adverse Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. De asemenea, puteți raporta reacțiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO e-mail: adr@anm.ro Website: www.anm.ro Raportând reacțiile adverse, puteți contribui la furnizarea de informații suplimentare privind siguranța acestui medicament. 5. Cum se păstrează Ibuprofen US Pharmacia Nu lăsați acest medicament la vederea și îndemâna copiilor. Acest medicament nu necesită condiții speciale de păstrare. Nu utilizați acest medicament după data de expirare, înscrisă pe cutie după EXP. Data de expirare se referă la ultima zi a lunii respective. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conține Ibuprofen US Pharmacia - Substanța activă este ibuprofen. - Celelalte componente sunt:  − Celuloză microcristalină, amidon de porumb, amidon pregelatinizat, ulei vegetal hidrogenat, crospovidonă (tip A), talc, dioxid de siliciu coloidal anhidru; Film: Opadry White 65F280000 (alcool polivinilic (E 1203), macrogol 3350 (E 1521), dioxid de titan (E 171), talc (E 553b), silicat de potasiu și aluminiu și dioxid de titan (E 171), ceară de carnauba;  Celuloză microcristalină, amidon de porumb, amidon pregelatinizat, ulei vegetal hidrogenat, crospovidonă (tip A), talc, dioxid de siliciu coloidal anhidru; Film: Opadry White 65F280000 (alcool polivinilic (E 1203), macrogol 3350 (E 1521), dioxid de titan (E 171), talc (E 553b), silicat de aluminiu și potasiu și dioxid de titan (E 171), ceară de carnauba. Cum arată Ibuprofen US Pharmacia și conținutul ambalajului  8 Comprimate filmate albe sau aproape albe (15 mm x 6 mm), ușor lucioase, biconvexe, cu formă alungită și gravate cu „RR” pe o față. Ibuprofen US Pharmacia este disponibil în cutii cu blistere care conțin 2, 4, 6, 8, 10, 20, 30 comprimate. Ibuprofen US Pharmacia este disponibil în cutii cu flacoane care conțin 50, 96 de comprimate. Blistere din PVC-PVDC/ Al într-o cutie de carton. Flacoane de culoare violetă, de 70 ml, din PEÎD, cu capac violet din polietilenă de înaltă densitate, multistratificată, în cutie de carton.  Comprimate filmate albe până la aproape albe (18 mm x 8 mm), ușor lucioase, biconvexe, cu formă alungită. Ibuprofen US Pharmacia este disponibil în cutii cu blistere care conțin 6, 8, 10, 12, 20, 24, 48 comprimate. Ibuprofen US Pharmacia este disponibil în cutii cu flacoane care conțin 48 de comprimate"
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacții adverse nemenţionate în acest prospect. Consultaţi pct. 4. Ce găsiți în acest prospect: 1. Ce este Irinotecan Accord şi pentru ce se utilizează 2. Ce trebuie să știți înainte să vi se administreze Irinotecan Accord 3. Cum vi se va administra Irinotecan Accord 4. Reacţii adverse posibile 5. Cum se păstrează Irinotecan Accord 6. Conținutul ambalajului și alte informaţii 1. Ce este Irinotecan Accord şi pentru ce se utilizează Irinotecanul face parte din grupa medicamentelor numite citotoxice (medicamente utilizate împotriva cancerului). Irinotecan este utilizat la adulţi pentru tratamentul cancerului avansat de colon şi rect, fie în asociere cu alte medicamente, fie singur. Irinotecan Accord este un medicament utilizat împotriva cancerului ce conține substanța activă, clorhidrat de irinotecan trihidrat. Clorhidratul de irinotecan trihidrat afectează dezvoltarea şi răspândirea celulelor canceroase în corp. Medicul dumneavoastră poate utiliza irinotecan în asociere cu 5-fluorouracil/acid folinic (5-FU/AF) şi bevacizumab pentru tratamentul cancerului intestinului gros (de colon sau rectal). Medicul dumneavoastră poate utiliza irinotecan în asociere cu capecitabină cu sau fără bevacizumab pentru tratamentul cancerului de colon sau rectal. Medicul dumneavoastră poate utiliza irinotecan în asociere cu cetuximab pentru tratamentul unei anumite forme a cancerului intestinului gros (care prezintă gena KRAS non-mutantă) şi care exprimă o proteină denumită receptorul factorului de creştere epidermal (RFCE). 2. Ce trebuie să știți înainte să vi se administreze Irinotecan Accord Nu vi se va administra Irinotecan Accord dacă: 2 • sunteţi alergic (hipersensibil) la Irinotecan Accord sau la oricare dintre celelalte componente ale acestui medicament (enumerate la pct. 6) • aveţi sau ați avut boală cronică inflamatorie a intestinului gros sau obstrucţie intestinală. • alăptaţi • aveţi valori mari al concentraţiei plasmatice a bilirubinei (de 3 ori mai mare decât limita superioară normală). • aveţi insuficienţă severă a măduvei osoase. • starea generală de sănătate este deteriorată (apreciată conform unui standard internațional, scorul de performanță OMS mai mare de 2). • luaţi preparate pe bază de sunătoare (Hypericum perforatum). • dacă urmează să vi se administreze sau v-au fost administrate recent vaccinuri vii atenuate (vaccinuri împotriva febrei galbene, varicelei, Zona Zoster, rujeolei, oreionului, rubeolei, tuberculozei, rotavirusului, gripei) și în intervalul de 6 luni după întreruperea chimioterapiei. Dacă vi se administrează Irinotecan Accord în asociere cu alte medicamente, vă rugăm să vă asigurați că citiți și prospectul celorlalte medicamente privind contraindicațiile suplimentare. Atenţionări şi precauţii Este necesară o atenție deosebită la pacienții vârstnici Deoarece Irinotecan Accord este un medicament utilizat pentru tratamentul cancerului, vă va fi administrat în cadrul unei secţii speciale a unei unităţi medicale, sub supravegherea unui medic specializat în utilizarea medicamentelor anticanceroase. Personalul medical vă va explica la ce trebuie să fiţi în special atent în timpul tratamentului şi după terminarea acestuia. Acest prospect vă poate ajuta să vă reamintiţi aceste lucruri. Înainte de a începe tratamentul cu Irinotecan Accord, informați medicul dacă vă aflați în oricare dintre următoarele situații: • dacă aveți boli de ficat sau dacă aveţi icter • dacă aveți probleme cu rinichii • dacă aveți astm bronșic • dacă vi s-a efectuat anterior radioterapie • dacă aţi avut diaree severă sau febră după tratamente anterioare cu Irinotecan Accord • dacă aveţi probleme cu inima • dacă fumaţi, aveţi tensiune arterială mare sau valori mari ale colesterolului în sânge, deoarece acestea cresc riscul apariției problemelor cu inima în timpul tratamentului cu Irinotecan Accord • dacă vi s-a administrat sau urmează să vi se administreze orice vaccin • dacă luaţi orice alt medicament. Consultaţi secţiunea ”Irinotecan Accord împreună cu alte medicamente”, de mai jos. • dacă suferiți de sindromul Gilbert, o afecțiune moștenită care poate cauza creșterea nivelurilor bilirubinei și icter (îngălbenirea pielii și a ochilor). 1) Primele 24 de ore după administrarea Irinotecan Accord În timpul administrării Irinotecan Accord (30-90 minute) şi în scurt timp după administrare, pot să apară următoarele simptome: • diaree • lăcrimare • transpirații • tulburări de vedere • dureri abdominale • salivație excesivă. Sindromul colinergic acut Acest medicament poate afecta o parte a sistemului dumneavoastră nervos care controlează secrețiile organismului și poate cauza afecțiunea denumită sindrom colinergic. Simptomele acestei afecțiuni pot include rinoree, salivație crescută, lăcrimare excesivă, transpirație, eritem, crampe abdominale și 3 diaree. Anunțați imediat medicul dumneavoastră sau asistenta dacă observați oricare dintre aceste simptome pentru că există medicamente care le pot ține sub control. 2) Începând cu a doua zi după tratamentul cu Irinotecan Accord până la următorul ciclu de tratament În această perioadă puteţi avea diferite simptome, care pot fi grave şi care pot necesita tratament imediat şi supraveghere atentă. Diareea Dacă diareea apare după mai mult de 24 ore de la administrarea Irinotecan Accord („diaree tardivă”) poate deveni gravă. Aceasta apare frecvent după aproximativ 5 zile de la administrare. Diareea trebuie tratată imediat şi necesită supraveghere medicală strictă. Dacă nu este tratată, poate duce la deshidratare și dezechilibre chimice grave care pot avea potențial letal. Medicul dumneavoastră vă va prescrie un medicament pentru a preveni sau ține sub control această reacție adversă. Asigurați-vă că primiți acest medicament imediat pentru a-l utiliza la domiciliu atunci când aveți nevoie de acesta. Imediat după primul scaun moale trebuie să procedați după cum urmează: 1. Luaţi tratamentul antidiareic pe care vi l-a recomandat medicul dumneavoastră, exact în modul cum v-a fost indicat. Tratamentul nu trebuie schimbat fără recomandarea medicului. Medicamentul antidiareic recomandat este loperamidă (4 mg pentru prima doză şi apoi câte 2 mg la intervale de 2 ore, inclusiv în timpul nopţii). Acest tratament trebuie continuat încă cel puţin 12 ore după ultimul scaun lichid. Dozele recomandate de loperamidă nu trebuie administrate pe o perioadă mai mare de 48 ore. 2. Consumați imediat o cantitate mare de apă și lichide pentru rehidratare (exemplu apă, apă minerală, băuturi carbogazoase, supă sau soluţii orale pentru rehidratare) 3. Adresați-vă imediat medicului care vă supraveghează tratamentul şi spuneţi-i despre diaree. Dacă nu reuşiţi să anunţaţi medicul, contactaţi imediat unitatea medicală care vă supraveghează tratamentul cu Irinotecan Accord. Este foarte important ca personalul medical să fie avertizat cu privire la apariţia diareei. Trebuie să contactaţi imediat medicului dumneavoastră sau personalului medical care vă supraveghează tratamentul dacă • aveți greaţă, vărsături sau febră precum şi diaree • aveţi în continuare diaree, după 48 ore de la începerea tratamentului antidiareic Atenţie! Nu luaţi nici un alt tratament antidiareic decât cel recomandat de către medicul dumneavoastră sau alte lichide decât cele menţionate anterior. Urmaţi instrucţiunile medicului dumneavoastră. Tratamentul antidiareic nu trebuie utilizat pentru prevenirea altor episoade de diaree, chiar dacă aţi avut diaree tardivă în cadrul curelor anterioare de tratament. Febră Dacă temperatura corpului creşte la valori peste 38ºC, poate fi un semnul unei infecţii, în special dacă aveţi şi diaree. Dacă aveţi febră (peste 38ºC), adresaţi-vă imediat medicului dumneavoastră sau personalului medical de pe secția unității medicale care vă supraveghează tratamentul pentru a vi se administra tratamentul necesar. Greaţă şi vărsături Dacă apar greaţă şi/sau vărsături, adresaţi-vă imediat medicului dumneavoastră sau unei unități medicale. Medicul dumneavoastră vă poate prescrie un medicament înainte de tratamentul dumneavoastră pentru a preveni greața și vărsăturile. Este probabil ca medicul dumneavoastră să vă prescrie medicamente antiemetice pe care puteți să le luați la domiciliu. Țineți aceste medicamente la îndemână pentru situațiile în care veți avea nevoie de acestea. Sunați-vă medicul dacă nu puteți să consumați lichide pe cale orală din cauza greței și a vărsăturilor. 4 Neutropenie Irinotecan Accord poate determina scăderea numărului anumitor celule din sângele, care au un rol important în lupta contra infecţiilor. Aceasta se numeşte neutropenie. Neutropenia apare frecvent în timpul tratamentului cu Irinotecan Accord şi este reversibilă. Este posibil ca medicul dumneavoastră să vă recomande să efectuaţi analize regulate ale sângelui, pentru a monitoriza numărul leucocitelor. Neutropenia este gravă și trebuie tratată imediat şi monitorizată permanent. Aveți grijă să vă anunțați imediat medicul sau asistenta dacă prezentați orice semne de infecție precum febră (38 °C sau mai mult), frisoane, durere la urinare, apariția tusei sau producție de spută. Evitați persoanele bolnave sau care au infecții. Informați imediat medicul dumneavoastră dacă prezentați semne ale unei infecții. Monitorizarea valorilor sanguine Este probabil ca medicul dumneavoastră să analizeze probele dumneavoastră de sânge înaintea și în timpul tratamentului pe care îl urmați pentru a verifica efectele medicamentului asupra hemogramei sau biochimiei sângelui. În funcție de rezultatele analizelor, este posibil să aveți nevoie de medicamente pentru a trata efectele medicamentului. De asemenea, poate fi necesar ca medicul dumneavoastră să reducă sau să amâne următoarea dumneavoastră doză din acest medicament sau chiar să întrerupă definitiv administrarea acestui medicament. Respectați toate programările vizitelor dumneavoastră la medic și ale analizelor de laborator. Este posibil ca acest medicament să reducă numărul dumneavoastră de trombocite în săptămânile ulterioare administrării, ceea ce poate crește riscul de sângerare. Adresați-vă medicului dumneavoastră înainte de a lua orice medicamente sau suplimente care ar putea afecta capacitatea organismului dumneavoastră de a opri sângerarea, precum aspirina sau medicamente care conțin aspirină, warfarină sau vitamina E. Informați-vă imediat medicul dacă aveți vânătăi neobișnuite sau hemoragii neobișnuite, precum sângerări nazale, sângerări gingivale atunci când vă spălați pe dinți sau scaune de culoare neagră ca păcura. Afecțiuni pulmonare Rareori, persoanele care iau acest medicament au probleme pulmonare grave. Informați-vă imediat medicul în cazul apariției sau agravării tusei existente, în cazul unor dificultăți respiratorii și dacă aveți febră. Poate fi necesar ca medicul dumneavoastră să vă oprească tratamentul pentru a rezolva această problemă. Acest medicament poate crește riscul formării unor cheaguri mari de sânge în venele picioarelor sau plămânilor care pot să se deplaseze spre alte părți ale corpului, precum plămânii sau creierul. Anunțați medicul dumneavoastră imediat dacă observați dureri toracice, dispnee sau umflături, dureri, roșeață sau căldură la nivelul unui braț sau picior. Inflamație intestinală cronică și/sau ocluzie intestinală Sunați-vă medicul dacă aveți dureri abdominale și nu puteți defeca, mai ales dacă aveți și o senzație de balonare și pierderea poftei de mâncare. Radioterapie Dacă ați primit tratament cu radioterapie pelvină sau abdominală recent, este posibil să prezentați un risc ridicat de a dezvolta supresia măduvei osoase. Vă rugăm să vă adresați medicului dumneavoastră înainte de începerea administrării tratamentului cu Irinotecan Accord. Funcția renală A fost raportată apariția disfuncției renale. Tulburări cardiace Informați-vă medicul dacă suferiți sau ați suferit de o boală de inimă sau dacă v-au fost administrate în trecut medicamente împotriva cancerului. Medicul dumneavoastră vă va monitoriza îndeaproape și va discuta cu dumneavoastră despre modul în care pot fi reduși factorii de risc (de exemplu, fumatul, hipertensiunea arterială și alimentele cu un conținut extrem de ridicat de lipide). Tulburări vasculare 5 Irinotecan Accord este rareori asociat cu tulburările fluxului sanguin (cheaguri de sânge în vasele de sânge din picioarele și plămânii dumneavoastră) care se pot produce rareori în cazul pacienților cu factori de risc multipli. Insuficienţă hepatică Funcţia ficatului trebuie supravegheată (prin analize ale sângelui) înainte de începerea tratamentului cu Irinotecan Accord şi înaintea fiecărui ciclu de tratament. Alte afecțiuni Acest medicament poate cauza ulcerații în cavitatea bucală sau la nivelul buzelor de obicei în primele câteva săptămâni de la începerea tratamentului. Acestea pot cauza dureri și sângerare la nivelul cavității bucale sau chiar dificultăți de mestecare. Medicul dumneavoastră sau asistenta pot să vă sugereze metode de reducere a acestor dificultăți, precum modificarea modului în care mestecați sau a modului în care vă spălați pe dinți. Dacă este necesar, medicul dumneavoastră poate să vă prescrie un medicament pentru ameliorarea bolii. Pentru informații despre contracepție și alăptare, consultați informațiile furnizate mai jos la punctul privind Sarcina, alăptarea și fertilitatea. Informați medicul sau dentistul dumneavoastră că luați acest medicament dacă urmează să fiți supus(ă) unei intervenții chirurgicale sau oricărei proceduri. Dacă utilizați acest medicament în asociere cu alte medicamente împotriva cancerului pentru afecțiunea de care suferiți, vă rugăm să vă asigurați că citiți și prospectele acestor medicamente. Dacă medicul v-a spus că aveți intoleranță la unele categorii de glucide, contactați medicul dumneavoastră înainte de a lua acest medicament. Irinotecan Accord împreună cu alte medicamente Vă rugăm să spuneţi medicului dumneavoastră sau farmacistului dacă luaţi sau aţi luat recent orice alte medicamente. Acest lucru este valabil şi pentru medicamentelor pe bază din plante, vitaminelor și mineralelor puternice. - Medicamente utilizate pentru tratarea convulsiilor (carbamazepină, fenobarbital, fenitoină și fosfenitoină) - Medicamente utilizate pentru tratarea infecțiilor fungice (ketoconazol, voriconazol, itraconazol și posaconazol) - Medicamente utilizate pentru tratarea unei infecții bacteriene (claritromicină, eritromicină și telitromicină) - Medicamente utilizate pentru tratarea tuberculozei (rifampicină și rifabutină), sunătoare (un supliment alimentar pe bază de plante) - Vaccinuri vii atenuate - Medicamente utilizate în tratamentul HIV (indinavir, ritonavir, amprenavir, fosamprenavir, nelfinavir, atazanavir și alte medicamente) - Medicamente utilizate pentru supresia sistemului dumneavoastră imunitar în vederea prevenirii respingerii unui transplant (ciclosporină și tacrolimus) - Medicamente utilizate pentru tratamentul cancerului (regorafenib, crizotinib, idelalisib și apalutamidă) - Antagoniști ai vitaminei K (un anticoagulant utilizat frecvent, precum warfarină) - Medicamente utilizate pentru relaxarea musculaturii în timpul anesteziei generale și intervențiilor chirurgicale (suxametoniu) - 5-fluorouracil/acid folinic - Bevacizumab (inhibitor al dezvoltării vaselor de sânge) - Cetuximab [inhibitor al receptorului factorului de creștere epidermică (EGF)] Spuneți medicului dumneavoastră, farmacistului sau asistentei medicale înainte de a vi se administra Irinotecan Accord dacă faceți deja sau ați făcut recent chimioterapie (și radioterapie). 6 Dacă sunteţi programat pentru efectuarea unei intervenţii chirurgicale, vă rugăm să spuneţi medicului curant sau anestezistului că sunteţi tratat cu acest medicament deoarece irinotecanul poate influenţa efectele altor medicamente utilizate în timpul intervenţiei chirurgicale. Nu începeți sau nu încetați să luați niciun medicament în timpul administrării medicamentului Irinotecan Accord fără a discuta mai întâi cu medicul dumneavoastră. Acest medicament poate cauza diaree gravă. Încercați să evitați laxativele și emolientele pentru scaune în timpul administrării acestui medicament. Este posibil să existe mai multe medicamente care să interacționeze cu Irinotecan Accord. Discutați cu medicul dumneavoastră, cu farmacistul dumneavoastră sau cu asistenta despre celelalte medicamente, plante medicinale și suplimente pe care le luați și privind posibilitatea ca alcoolul să vă cauzeze probleme în cazul în care în consumați concomitent cu acest medicament. Sarcina, alăptarea și fertilitatea Contracepția Dacă sunteți o femeie aflată la vârsta fertilă, trebuie să utilizați metode contraceptive eficiente pe durata și timp de până la 6 luni după încetarea tratamentului. Ca bărbat, trebuie să utilizați metode contraceptive eficiente pe durata și timp de până la 3 luni după încetarea tratamentului. Este important să vă consultați cu medicul dumneavoastră cu privire la tipurile de contracepție care pot fi utilizate cu acest medicament. Sarcina Acest medicament poate cauza probleme fătului dacă este luat la momentul contracepției sau în timpul sarcinii. Înainte de inițierea tratamentului, medicul dumneavoastră se va asigura că nu sunteți gravidă. Dacă sunteți gravidă, credeți că ați putea fi gravidă sau intenționați să rămâneți gravidă, adresați-vă medicului sau farmacistului pentru recomandări înainte de a lua acest medicament. Alăptarea Irinotecanul și metabolitul acestuia au fost determinați în laptele uman. Alăptatul trebuie întrerupt pe durata tratamentului cu Irinotecan Accord. Cereți sfatul medicului dumneavoastră înainte de a lua orice medicament. Fertilitatea Nu au fost efectuate studii în acest sens, totuși, acest medicament poate afecta fertilitatea. Înainte de a lua acest medicament, discutați cu medicul dumneavoastră despre riscul posibil asociat acestui medicament și opțiunile care pot menține capacitatea dumneavoastră de a avea copii. Conducerea vehiculelor şi folosirea utilajelor În unele cazuri Irinotecan Accord poate provoca unele reacţii adverse care pot afecta abilitatea de a conduce vehicule sau de a folosi utilaje. Contactaţi medicul dumneavoastră dacă nu sunteţi sigur. Irinotecan Accord poate provoca ameţeli sau tulburări de vedere în decurs de mai puţin de 24 ore de la administrare. Dacă prezentaţi aceste reacţii adverse, nu trebuie să conduceţi vehicule sau să folosiţi utilaje. Informaţii importante privind unele componente ale Irinotecan Accord Acest medicament conține 45 mg de sorbitol în fiecare ml. Sorbitolul este o sursă de fructoză. Dacă dumneavoastră (sau copilul dumneavoastră) aveți intoleranță ereditară la fructoză (IEF), o tulburare genetică rară, dumneavoastră (sau copilului dumneavoastră) nu trebuie să vi se administreze acest medicament. Pacienții cu IEF nu pot să descompună fructoza, ceea ce poate cauza reacții adverse grave Trebuie să informați medicul dumneavoastră înainte de a vi se administra acest medicament dacă dumneavoastră (sau copilul dumneavoastră) suferiți de IEF sau în cazul în care copilul dumneavoastră 7 nu mai poate consuma alimente sau băuturi dulci pentru că se simte rău, varsă sau prezintă reacții neplăcute precum balonare, crampe stomacale sau diaree. Acest medicament conţine mai puţin de 1 mmol de sodiu per doză, de aceea poate fi considerat practic “nu conține sodiu”. 3. Cum vi se va administra Irinotecan Accord Utilizați întotdeauna acest medicament exact așa cum v-a spus medicul. Discutați cu medicul dumneavoastră dacă nu sunteți sigur(ă). Irinotecan Accord vi se va administra de către cadre medicale. Este posibil ca medicul dumneavoastră să vă recomande să efectuați un test de ADN înainte de a vi se administra prima doză de Irinotecan Accord. Unele persoane sunt mai predispuse genetic să prezinte anumite reacții adverse în urma administrării medicamentului. Este posibil să vi se administreze alte medicamente antiemetice, medicamente pentru prevenirea vărsăturilor, a diareei și a altor reacții adverse în timp ce vi se administrează Irinotecan Accord . Poate fi necesar să utilizați în continuare aceste medicamente timp de cel puțin o zi după injecția dumneavoastră cu Irinotecan Accord. Informați-vă îngrijitorii dacă simțiți orice senzație de arsură, durere sau umflare a locului din jurul acului i.v. în timpul injectării Irinotecan Accord 20. Dacă medicamentul se scurge din venă, poate cauza leziuni tisulare. Dacă aveți dureri sau observați înroșire sau umflare la locul administrării perfuziei în timp ce vi se administrează Irinotecan Accord , înștiințați imediat un membru al personalului medical. Irinotecan Accord se administrează sub formă de perfuzie într-o venă cu durata de 30-90 minute. Doza de Irinotecan Accord administrată depinde de vârstă, înălţime, greutate corporală şi starea dumneavoastră generală de sănătate. Doza depinde de asemenea de alte tratamente ulterioare pe care le-aţi primit pentru tratamentul cancerului. Medicul dumneavoastră vă va calcula suprafața corporală în metri pătrați (m2 ). • Doza iniţială în monoterapie la pacienţii trataţi anterior cu 5-fluorouracil este de 350 mg/m2 Irinotecan Accord la intervale de trei săptămâni. • Doza uzuală la pacienţii care nu au fost trataţi anterior este de 180 mg/m2 Irinotecan Accord o dată la 2 săptămâni. Aceasta este urmată de acid folinic şi 5-fluorouracil. • Dacă primiţi Irinotecan Accord în asociere cu cetuximab, irinotecanul nu trebuie administrat mai devreme de 1 oră după terminarea perfuziei cu cetuximab. Dozele pot fi ajustate de medicul dumneavoastră în funcţie de starea dumneavoastră şi în funcţie de reacţiile adverse pe care le puteţi prezenta. Dacă vi se administrează mai mult decât trebuie din Irinotecan Accord Este puțin probabil să vi se va da prea mult Irinotecan Accord. Cu toate acestea, în cazul în care acest lucru se întâmplă s-ar putea să aveți unele tulburări sanguine și diaree severă. Metode de susținere trebuie luate pentru a preveni deshidratarea din cauza diareei și pentru a trata orice complicație infecțioasă. Ar trebui să discutați cu medicul care administrează medicamentul. Dacă ați omis o doză de Irinotecan Accord Este foarte important să primiți toate dozele programate. Dacă ați omis o doză, contactați imediat medicul dumneavoastră. 8 4. Reacții adverse posibile Ca toate medicamentele, Irinotecan Accord poate provoca reacţii adverse, cu toate că nu apar la toate persoanele. Medicul dumneavoastră vă va informa despre reacţiile adverse şi vă va explica riscurile şi beneficiile acestui tratament. Unele dintre aceste reacții adverse trebuie tratate imediat. A se vedea, de asemenea, informații în secțiunea ""Atenționări și precauții"" Dacă prezentați oricare dintre următoarele reacții adverse după ce vi s-a administrat medicamentul, spuneți imediat medicului dumneavoastră. Daca nu sunteți în spital, TREBUIE SĂ MERGEȚI imediat. • Reacții alergice. Dacă aveți respirație șuierătoare, dificultăți de respirație, umflături, erupții pe piele sau mâncărime (în special, care afectează întregul corp) adresați-vă imediat medicului dumneavoastră sau asistentei medicale. • Reacții alergice severe (reacții anafilactice/anafilactoide) pot să apară cel mai frecvent în câteva minute după injectarea medicamentului: erupție pe piele, inclusiv mâncărimi ale pielii, umflarea mâinilor, picioarelor, gleznelor, feței, buzelor, gurii sau gâtului (care poate provoca dificultăți la înghițire sau de respirație) și s-ar putea să simțiți că o să leșinați. • Diaree (consultați secțiunea 2). • Diaree precoce: apare în curs de 24 de ore de la administrarea acestui medicament și este însoțită de simptome precum rinoree, creștere a salivației, lăcrimare excesivă, transpirație, eritem, crampe abdominale. (Este posibil ca aceste simptome să apară în timpul administrării medicamentului. În, acest caz, înștiințați prompt un membru al personalului medical. Este posibil să vi se administreze o medicație în vederea opririi și/sau ameliorării acestei reacții adverse timpurii). • Diaree târzie: apare într-un interval care depășește 24 de ore de la administrarea acestui medicament. Întrucât există motive de îngrijorare privind deshidratarea și dezechilibrele electrolitice cauzate de diaree, este important să păstrați legătura cu membrii personalului medical în vederea monitorizării și pentru a primi recomandări privind modificarea medicației și a regimului alimentar. Reacţii adverse foarte frecvente (pot afecta mai mult de 1 din 10 persoane): - Tulburări ale sângelui: neutropenie (scăderea numărului unui anumit tip de celule albe din sânge) trombocitopenie (scăderea numărului plachetelor sanguine ceea ce duce la creşterea riscului de apariţie a vânătăilor sau sângerare), anemie - Diaree tardivă - Greaţă şi vărsături. - Cădere a părului (părul va creşte la loc după terminarea tratamentului). - În tratamentul asociat, creşteri trecătoare ale valorilor serice ale unor enzime hepatice sau a bilirubinei. Reacţii adverse frecvente (pot afecta până la 1 din 10 persoane): - Sindrom colinergic acut: principalele simptome sunt: diaree precoce şi alte simptome cum sunt durerea abdominală, înroşire, dureri, mâncărime la nivelul ochilor sau ochi înlăcrimaţi (conjunctivită), curgere a nasului (rinită), tensiune arterială mică, lărgire a vaselor de sânge, transpiraţii, guturai, senzaţie generală de disconfort şi de boală, ameţeli, tulburări de vedere, contractare a pupilei, ochi umezi şi creştere a salivaţiei, simptome care apar în timpul sau după cel puţin 24 ore de la administrarea perfuziei de Irinotecan Accord. - Febră, infecţii (inclusiv sepsis). - Febră asociată cu scăderea severă a numărului unui anumit tip de celule albe din sânge. - Pierdere a apei (deshidratare), frecvent asociată cu diaree şi/sau vărsături. - Constipaţie. - Oboseală. - Creștere a concentrațiilor enzimelor hepatice și creatininei în sânge. 9 Reacţii adverse mai puţin frecvente (pot afecta mai puţin de 1 din 100 persoane): - Reacţii alergice. Dacă aveți respirație șuierătoare, dificultăți de respirație, umflături, erupții pe piele sau mâncărime (în special, care afectează întregul corp) adresați-vă imediat medicului dumneavoastră sau asistentei medicale. - Reacţii uşoare la nivelul pielii; reacţii uşoare la nivelul locului de administrare. - Dificultăţi la respiraţie - Boală pulmonară (boală pulmonară interstiţială) - Blocaj intestinal. - Dureri abdominale şi inflamaţie, care determină diaree (o afecţiune cunoscută sub numele de colită pseudomembranoasă). - Probleme la nivelul rinichilor (insuficienţă renală), tensiune arterială mică sau insuficienţă cardio-circulatorie au fost observate la pacienţii care au prezentat episoade de deshidratare asociată cu diaree şi/sau vărsături sau sepsis. Reacţii adverse rare (pot afecta mai puţin de 1 din 1000 persoane): - Reacții alergice severe (reacții anafilactice/anafilactoide) pot să apară cel mai frecvent în câteva minute după injectarea medicamentului: erupție pe piele, inclusiv mâncărimi ale pielii, umflarea mâinilor, picioarelor, gleznelor, feței, buzelor, gurii sau gâtului (care poate provoca dificultăți la înghițire sau de respirație) și s-ar putea să leşinați. În cazul în care se întâmplă acest lucru, trebuie să-i spuneți imediat medicului dumneavoastră. - Efecte precoce cum sunt contracţii musculare sau crampe şi amorţeli (parestezie). - Sângerări gastro-intestinale şi inflamarea colonului inclusiv a apendicelui - Perforaţie intestinală, pierdere a poftei de mâncare (anorexie), dureri abdominale, inflamaţie a mucoaselor. - Inflamaţie a pancreasului. - Valori crescute ale tensiunii arteriale în timpul şi după administrarea tratamentului. - Scădere a concentraţiilor de potasiu şi sodiu în sânge, în principal legate de diaree şi vărsături. Reacţii adverse foarte rare (pot afecta mai puţin de 1 din 10000 persoane): - Tulburări trecătoare ale vorbirii. - Creştere a valorilor serice ale unor enzime digestive, care provoacă scăderea concentraţiilor de zahăr şi grăsimi din sânge. • Reacții adverse cu frecvență necunoscută (frecvența nu poate fi estimată din datele disponibile)Diaree severă, persistentă sau cu sânge (care poate fi asociată cu dureri gastrice sau febră) cauzată de bacterii denumite (Clostridium difficile) • Infecții ale sângelui • Deshidratare cauzată de diaree și vărsături • Amețeală, contracții cardiace accelerate și paloare a pielii (o afecțiune denumită hipovolemie) • Reacție alergică • Tulburări de vorbire temporare în timpul tratamentului sau imediat după tratament • Senzație de înțepături la nivelul pielii • Hipertensiune arterială (în timpul perfuziei sau după perfuzie) • Probleme cu inima* • Boală pulmonară care cauzează respirație șuierătoare și dispnee (consultați secțiunea 2) • Sughiț • Ocluzie intestinală • Colon mărit • Sângerări intestinale • Inflamarea intestinului gros • Rezultate anormale ale analizelor de laborator • Perforație a intestinului • Boala ficatului gras • Reacții la nivelul pielii • Reacții la locul administrării medicamentului 10 • Nivel scăzut al potasiului din sânge • Nivel scăzut al sării din sânge asociat diareei și vărsăturilor de cele mai multe ori • Crampe musculare • Probleme cu rinichii* • Hipotensiune arterială* • Infecții fungice • Infecții virale * Au fost observate cazuri rare ale acestor evenimente la pacienții care au prezentat episoade de deshidratare asociate cu diaree și / sau vărsături sau infecții ale sângelui. Dacă urmaţi tratament asociat cu Irinotecan Accord împreună cu cetuximab, unele dintre reacţiile adverse se pot datora acestei asocieri. Acestea pot include ca o erupţie trecătoare pe piele similară acneei. De aceea vă rugăm să citiţi informaţiile pentru pacient ale cetuximabului. Daca urmaţi tratament asociat cu Irinotecan Accord împreună cu capecitabină unele dintre reacţiile adverse se pot datora acestei combinaţii. Acestea pot include: foarte frecvent formarea de cheaguri de sânge, frecvente reacţii alergice, infarct miocardic şi febră la pacienţii cu număr scăzut de celule albe. De aceea vă rugăm să citiţi informaţiile pentru pacient ale capecitabinei. Dacă urmaţi tratament asociat cu Irinotecan Accord împreună cu capecitabină şi bevacizumab, unele dintre reacţiile adverse se pot datora acestei asocieri. Acestea pot include: număr scăzut de celule albe în sânge, cheaguri de sânge, tensiune arterială mare şi infarct miocardic. De aceea vă rugăm să citiţi informaţiile pentru pacient ale capecitabinei și bevacizumabului. Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să spuneţi medicului dumneavoastră sau farmacistului. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Irinotecan Accord Nu lăsaţi acest medicament la vederea şi îndemâna copiilor. A nu se congela. Pentru administrare unică. Acest medicament nu necesită condiții de temperatură speciale de păstrare. A se păstra în ambalajul original pentru a fi protejat de lumină. Nu utilizaţi Irinotecan Accord după data de expirare înscrisă pe eticheta flaconului sau pe cutie după EXP. Data de expirare se referă la ultima zi a lunii respective. Medicamentele nu trebuie aruncate pe calea apei sau a reziduurilor menajere. Întrebați farmacistul cum să eliminați medicamentele care nu mai sunt necesare. Aceste măsuri vor ajuta la protejarea mediului înconjurător. 11 6. Conținutul ambalajului și informații suplimentare Ce conţine Irinotecan Accord • Substanţa activă este clorhidratul de irinotecan trihidrat. • 1 ml de concentrat conține clorhidrat de irinotecan trihidrat 20 mg echivalent la irinotecan 17,33 mg. • Un flacon a 2 ml conține clorhidrat de irinotecan trihidrat 40 mg • Un flacon a 5 ml conține clorhidrat de irinotecan trihidrat 100 mg • Un flacon a 15 ml conține clorhidrat de irinotecan trihidrat 300 mg • Un flacon a 25 ml conține clorhidrat de irinotecan trihidrat 500 mg • Un flacon a 50 ml conține clorhidrat de irinotecan trihidrat 1000 mg • Celelalte componente sunt: sorbitol (E420), acid lactic, hidroxid de sodiu 1n (pentru ajustarea pHului), acid clorhidric 10% (pentru ajustarea pH-ului), apă pentru preparate injectabile și azot. Cum arată Irinotecan Accord şi conţinutul ambalajului Irinotecan Accord 20 mg/ml concentrat pentru soluţie perfuzabilă se prezintă sub forma unei soluţii limpezi, de culoare galbenă. Mărimi de ambalaj: 2 ml 5 ml 15 ml 25 ml 50 ml Este posibil ca nu toate mărimile de ambalaj să fie comercializate. Irinotecan Accord 20 mg/ml concentrat pentru soluţie perfuzabilă Informaţii destinate numai profesioniștilor din domeniul sănătății: Instrucţiuni de utilizare - medicament citotoxic Manipularea soluţiei de Irinotecan Accord Similar altor medicamente antineoplazice, Irinotecan Accord trebuie manipulat cu precauţie. Diluarea trebuie făcută în condiţii aseptice, de către personal specializat şi într-o zonă special destinată acestui scop. Trebuie luate măsuri de precauţie, pentru a se evita contactul cu pielea şi mucoasele. Măsuri de protecţie pentru prepararea soluţiei perfuzabile de Irinotecan Accord 1. Trebuie utilizată o cameră specială şi folosite mănuşi de protecţie precum şi îmbrăcăminte de protecţie. Dacă nu există o cameră specială, se vor folosi măşti şi ochelari de protecţie. 2. Recipientele deschise, cum sunt flacoanele cu soluţii injectabile şi flacoanele cu soluţie perfuzabilă, canulele folosite, seringile, cateterele, tubulatura şi orice reziduu de substanţă citotoxică trebuie considerate deşeuri cu risc şi trebuie eliminate în conformitate cu procedurile standard pentru eliminarea MATERIALELOR PERICULOASE. 3. Se vor urma instrucţiunile de mai jos în caz de împrăştiere a conţinutului: • Îmbrăcămintea de protecţie trebuie distrusă • Ochelarii de protecţie sparţi trebuie depozitaţi în containere speciale pentru MATERIALE PERICULOASE • Suprafeţele contaminate trebuie spălate cu o cantitate mare de apă rece • Suprafeţele spălate trebuie apoi şterse, iar materialele utilizate trebuie depozitate în containerele speciale pentru MATERIALE PERICULOASE. 13 4. În cazul în care soluţia de Irinotecan Accord vine în contact cu pielea, suprafaţa trebuie clătită cu apă şi apoi spălată cu apă şi săpun. În cazul contactului cu mucoase, zona se va spăla cu apă. Dacă prezentaţi orice senzaţie de disconfort contactaţi medicul. 5. În cazul contactului soluţiei de Irinotecan Accord cu ochii se va spăla cu o cantitate suficientă de apă. Se va contacta imediat un medic oftalmolog. Prepararea soluţiei perfuzabile Irinotecan Accord este destinat perfuzării intravenoase numai după diluare în soluţiile de diluare recomandate, fie în soluţie de clorură de sodiu 0,9%, fie în soluţie perfuzabilă de glucoză 5%. Prelevarea aseptică a volumului necesar de soluţie concentrată se va face cu o seringă calibrată şi se va injecta într-o pungă sau într-un recipient pentru perfuzie, cu capacitatea de 250 ml. Soluţia perfuzabilă trebuie amestecată prin mişcări de rotaţie, efectuate manual. Medicamentul trebuie să fie diluat și utilizat imediat după deschidere. Dacă este preparată aseptic, soluția diluată poate fi păstrată timp de 28 zile la temperaturi de până la 5 °C sau 25 ° C, ferită de lumină. Soluția diluată poate fi păstrată până la 3 zile, atunci când este expusă la lumină. Din punct de vedere microbiologic, soluția diluată trebuie utilizată imediat. În cazul în care nu este utilizată imediat, timpii și condițiile înainte de a utiliza produsul sunt responsabilitatea utilizatorului și, în mod normal, nu ar fi mai mult de 24 de ore la 2 până la 8 ° C, cu excepția situației în care reconstituirea/diluarea a avut loc în condiții controlate și aseptice validate. Dacă se observă orice precipitat în flacon sau în soluţia reconstituită, medicamentul trebuie aruncat, respectând prevederile în vigoare pentru eliminarea medicamentelor citotoxice. Durata de administrare a soluţiei de Irinotecan Accord în bolus sau perfuzie intravenoasă nu trebuie să fie mai scurtă de 30 de minute dar nu mai lungă de 90 de minute. Eliminare Toate materialele utilizate pentru diluare şi administrare sau care au venit în contact cu soluţia de Irinotecan Accord trebuie eliminate în conformitate cu reglementările privind manipularea medicamentelor citotoxice."
"Citiţi cu atenţie şi în întregime acest prospect înainte ca dumneavoastră sau copilul dumneavoastră să începeţi să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Levetiracetam Accord şi pentru ce se utilizează 2. Ce trebuie să ştiţi înainte să luaţi Levetiracetam Accord 3. Cum să luaţi Levetiracetam Accord 4. Reacţii adverse posibile 5. Cum se păstrează Levetiracetam Accord 6. Conţinutul ambalajului şi alte informaţii 1. Ce este Levetiracetam Accord şi pentru ce se utilizează Levetiracetam este un medicament antiepileptic (un medicament utilizat pentru tratamentul crizelor convulsive epileptice). Levetiracetam Accord este utilizat: • ca tratament unic în crizele convulsive parţiale, cu sau fără generalizare, la adulţi şi adolescenţi începând cu vârsta de 16 ani. Epilepsia este o afecţiune în care pacienţii au crize convulsive (convulsii) repetate. Levetiracetam este utilizat pentru forma de epilepsie în care convulsiile afectează iniţial o singură parte a creierului, dar se pot extinde apoi către zone mai mari, în ambele jumătăţi ale creierului (crize convulsive parțiale, cu sau fără generalizare secundară). Levetiracetam v-a fost prescris de medicul dumneavoastră pentru a reduce numărul crizelor. • ca terapie adăugată, în asociere cu alt medicament antiepileptic pentru: - crizele convulsive parţiale, cu sau fără generalizare, la adulţi, adolescenţi şi copii începând cu vârsta de 1 lună. - crizele convulsive mioclonice (contracţii scurte, ca un şoc, ale unui muşchi sau ale unui grup de muşchi) la adulţi şi adolescenţi începând cu vârsta de 12 ani cu epilepsie mioclonică juvenilă. - crizele tonico-clonice primare generalizate (crize convulsive majore, incluzând pierderea cunoştinţei) la adulţi şi adolescenţi începând cu vârsta de 12 ani cu epilepsie generalizată idiopatică (tipul de epilepsie despre care se crede că are o cauză genetică). 2. Ce trebuie să ştiţi înainte să luaţi Levetiracetam Accord 2 Nu luaţi Levetiracetam Accord • dacă sunteţi alergic la levetiracetam sau la oricare dintre celelalte componente ale acestui medicament (enumerate la pct. 6). Atenţionări şi precauţii Înainte să luaţi Levetiracetam Accord adresaţi-vă medicului dumneavoastră, farmacistului sau aistentei medicale • Dacă aveţi probleme cu rinichii, urmaţi sfatul medicului dumneavoastră. Acesta poate decide dacă doza administrată trebuie modificată. • Dacă observaţi o încetinire a creşterii sau o dezvoltare pubertară anormală la copilul dumneavoastră, vă rugăm să vă adresaţi medicului dumneavoastră. • La un număr mic de pacienţi trataţi cu medicamente antiepileptice precum Levetiracetam Accord s-a constatat apariţia unor gânduri de auto-vătămare sau de sinucidere. Dacă aveţi orice simptom de depresie şi/sau ideaţie suicidară, vă rugăm să vă adresați medicului dumneavoastră. • Dacă o rudă a dumneavoastră sau dumneavoastră aveți istoric medical de bătăi neregulate ale inimii (vizibile pe electrocardiogramă) sau dacă aveți o boală și/sau luați un tratament care vă predispune la bătăi neregulate ale inimii sau la dezechilibre electrolitice. Spuneți medicului dumneavoastră sau farmacistului dacă vreuna dintre următoarele reacții adverse devine gravă sau durează mai mult de câteva zile: • Gânduri anormale, senzație de iritare sau reacție mai agresivă decât de obicei sau dacă dumneavoastră sau familia și prietenii observați schimbări importante ale dispoziției sau comportamentului. • Agravarea epilepsiei Crizele dumneavoastră epileptice se pot agrava în cazuri rare sau pot apărea mai des, în principal în prima lună după începerea tratamentului sau creşterea dozei. Dacă manifestați vreunul dintre aceste simptome noi în timp ce luați Levetiracetam Accord, adresațivă medicului cât mai curând posibil. Copii şi adolescenţi Levetiracetam Accord nu este indicat la copii şi adolescenţi sub 16 ani ca tratament unic (monoterapie). Levetiracetam Accord împreună cu alte medicamente Spuneţi medicului dumneavoastră sau farmacistului dacă luaţi sau aţi luat recent sau s-ar putea să luaţi alte medicamente. Nu luaţi macrogol (un medicament utilizat ca laxativ) cu o oră înainte şi o oră după luarea levetiracetamului, deoarece aceasta poate avea ca rezultat pierderea efectului. Levetiracetam Accord împreună cu alimente, băuturi și alcool Puteți să luați Levetiracetam Accord cu sau fără alimente. Ca o măsură de precauție, nu luați Levetiracetam Accord cu alcool. Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. Levetiracetam Accord nu trebuie administrat în timpul sarcinii decât dacă este considerat absolut necesar de către medicul dumneavoastră. Nu trebuie să întrerupeți tratamentul fără a discuta acest lucru cu medicul dumneavoastră. Riscul unor defecte la naştere pentru făt nu poate fi complet exclus. Nu se recomandă alăptarea în timpul tratamentului. Conducerea vehiculelor şi folosirea utilajelor Levetiracetam Accord vă poate afecta capacitatea de a conduce vehicule şi de a folosi orice unelte sau utilaje, deoarece vă poate provoca stare de somnolenţă. Aceasta se întâmplă îndeosebi la începutul 3 tratamentului sau după creşterea dozei. Nu trebuie să conduceţi vehicule sau să folosiţi utilaje până când nu se stabileşte că abilitatea dumneavoastră pentru aceste activităţi nu este afectată. Levetiracetam Accord conţine parahidroxibenzoat de metil, parahidroxibenzoat de propil şi maltitol Levetiracetam Accord conţine parahidroxibenzoat de metil (E218), parahidroxibenzoat de propil (E216), care pot provoca reacţii alergice (posibil de tip întârziat). Levetiracetam Accord conţine de asemenea maltitol (E965). Dacă medicul dumneavoastră v-a atenţionat că aveţi intoleranţă la unele categorii de glucide, vă rugam să-l întrebaţi înainte de a utiliza acest medicament. 3. Cum să luaţi Levetiracetam Accord Luaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Levetiracetam Accord trebuie administrat de două ori pe zi, o dată dimineaţa şi o dată seara, la aproximativ acelaşi moment al zilei. Luaţi soluţia orală aşa cum v-a recomandat medicul dumneavoastră. Monoterapie (începând cu vârsta de 16 ani) Adulţi (≥ 18 ani) şi adolescenţi (începând cu vârsta de 16 ani): Măsurați doza corectă folosind seringa cu capacitatea de 10 ml din cutia pentru pacienții cu vârsta de 4 ani și peste. Doza recomandată: Levetiracetam Accord trebuie luat de două ori pe zi, divizat în două doze egale, fiecare doză măsurată având un volum cuprins între 5 ml (500 mg) și 15 ml (1500 mg). Când veți începe să luați Levetiracetam Accord, medicul dumneavoastră vă va prescrie o doză mai mică în primele 2 săptămâni, apoi vă va prescrie cea mai mică doză zilnică. Terapie adăugată Dozele recomandate la adulţi şi adolescenţi (12-17 ani) Măsurați doza corectă folosind seringa cu capacitatea de 10 ml din cutia pentru pacienții cu vârsta de 4 ani și peste. Doza recomandată: Levetiracetam Accord trebuie luat de două ori pe zi, divizat în două doze egale, fiecare doză măsurată având un volum cuprins între 5 ml (500 mg) și 15 ml (1500 mg). Dozele recomandate la copii cu vârsta de 6 luni și peste: Medicul dumnneavoastră vă va prescrie cea mai potrivită formă farmaceutică în funcţie de vârstă, de greutate şi de doză. Pentru copii cu vârsta între 6 luni și 4 ani, măsurați doza corectă folosind seringa cu capacitatea de 3 ml din cutie. Pentru copii cu vârsta peste 4 ani, măsurați doza corectă folosind seringa cu capacitatea de 10 ml din cutie. Doză recomandată: Levetiracetam Accord trebuie luat de două ori pe zi, divizat în două doze egale, fiecare doză măsurată având un volum cuprins între 0,1 ml (10 mg) și 0,3 ml (30 mg) per kg din greutatea copilului. (vezi tabelul de mai jos pentru exemple de doze). Dozele recomandate la copii cu vârsta de 6 luni și peste: Greutate Doză iniţială: 0,1ml/kg de două ori pe zi Doză maximă: 0,3 ml/kg de două ori pe zi 6 kg 0,6 ml de două ori pe zi 1,8 ml de două ori pe zi 8 kg 0.8 ml de două ori pe zi 2.4 ml ml de două ori pe zi 10 kg 1ml de două ori pe zi 3 ml de două ori pe zi 15 kg 1,5 ml de două ori pe zi 4,5 ml de două ori pe zi 4 20 kg 2 ml de două ori pe zi 6 ml de două ori pe zi 25 kg 2,5 ml de două ori pe zi 7,5 ml de două ori pe zi ≥50 kg 5 ml de două ori pe zi 15 ml de două ori pe zi Dozele recomandate la sugari (cu vârsta cuprinsă între 1 lună și până la 6 luni): Pentru sugari cu vârsta cuprinsă între 1 lună și până la 6 luni, măsurați doza corectă folosind seringa cu capacitatea de 1 ml din cutie. Doză recomandată: Levetiracetam Accord trebuie luat de două ori pe zi, divizat în două doze egale, fiecare doză măsurată având un volum cuprins între 0,07 ml (7 mg) și 0,21 ml (21 mg) per kg din greutatea sugarului. (vezi tabelul de mai jos pentru exemple de doze). Dozele recomandate la sugari (cu vârsta cuprinsă între 1 lună și până la 6 luni): Greutate Doză iniţială: 0,07 mg/kg de două ori pe zi Doză maximă: 0,21 mg/kg de două ori pe zi 4 kg 0,3 ml de două ori pe zi 0,85 ml de două ori pe zi 5 kg 0,35 ml de două ori pe zi 1,05 ml de două ori pe zi 6 kg 0,45 ml de două ori pe zi 1,25 ml de două ori pe zi 7 kg 0,5 ml de două ori pe zi 1,5 ml de două ori pe zi Mod de administrare După măsurarea dozei corecte, cu seringa corespunzătoare, Levetiracetam Accord soluţia orală poate fi diluată într-un pahar cu apă sau într-un biberon. Puteți lua Levetiracetam Accord cu sau fără alimente. După administrarea orală este posibil să se simtă gustul amar al levetiracetamului. Instrucţiuni pentru utilizare: • Deschideţi sticla: apăsaţi capacul şi învârtiţi-l în sens invers acelor de ceasornic (figura 1), • Separați adaptorul de seringă (figura 2). Introduceţi adaptorul seringii în gâtul flaconului (figura 3) Asiguraţi-vă că este bine fixat. • Luaţi seringa şi introduceţi-o în deschiderea adaptorului (figura 4). Răsturnaţi flaconul (figura 5) 5 • Umpleţi seringa cu o cantitate mică de soluţie prin retragerea pistonului în jos (figura 5A), apoi împingeţi piston în sus, pentru a elimina orice bulă de aer posibilă (figura 5B). Trageţi pistonul în jos până la gradaţia corespunzatoare cantităţii în mililitri (ml) prescrisă de medicul dumneavoastră (figura 5C).  Întoarceţi la loc flaconul (figura 6A). Retrageţi seringa din adaptor (figura 6B).  Goliţi conţinutul seringii într-un pahar cu apă sau în sticla copilului prin împingerea pistonului până la capăt (figura 7).  Beţi tot conţinutul paharului/biberonului. • Închideţi flaconul cu capacul filetat din plastic. • Spălaţi seringa numai cu apă (figura 8) Durata tratamentului • Levetiracetam Accord implică un tratament de lungă durată. Utilizaţi Levetiracetam Accord atâta timp cât v-a recomandat medicul dumneavoastră. 6 • Nu întrerupeţi tratamentul fără a discuta în prealabil cu medicul dumneavoastră, pentru că întreruperea tratamentului poate fi urmată de creşterea numărului de crize convulsive. Dacă luaţi mai mult decât trebuie din Levetiracetam Accord Reacţiile adverse care pot să apară în caz de supradozaj cu Levetiracetam Accord sunt somnolenţă, agitaţie, agresivitate, scăderea vigilenţei, inhibarea respiraţiei şi comă. Adresaţi-vă medicului dumneavoastră în cazul în care aţi luat o cantitate mai mare de soluţie decât trebuie. Medicul dumneavoastră va stabili cel mai bun tratament posibil în caz de supradozaj. Dacă uitaţi să luaţi Levetiracetam Accord Adresaţi-vă medicului dumneavoastră dacă nu aţi luat una sau mai multe doze. Nu luaţi o doză dublă pentru a compensa doza uitată. Dacă încetaţi să luaţi Levetiracetam Accord Întreruperea tratamentului cu Levetiracetam Accord trebuie făcută treptat, pentru a evita creşterea numărului de crize convulsive. Medicul dumneavoastră trebuie să decidă întreruperea tratamentului cu Levetiracetam Accord şi vă va instrui în legătură cu modul în care se face aceasta, prin scăderea gradată a dozei administrate. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului sau asistentei medicale. 4. Reacţii adverse posibile Ca toate medicamentele, acest medicament poate avea reacţii adverse, cu toate că nu apar la toate persoanele. Adresaţi-vă imediat medicului dumneavoastră sau mergeți la cel mai apropiat serviciu de urgență, dacă manifestaţi: • slăbiciune, stare confuzională sau amețeli sau aveți dificultate la respirație, deoarece acestea pot fi semne ale unei reacții alergice grave (anafilactice) • umflare a feței, buzelor, limbii și gâtului (edem Quincke) • simptome asemănătoare gripei și o erupție pe față, urmată de o erupție extinsă pe piele, însoţită de febră, valori crescute ale enzimelor hepatice observate la analizele de sânge și o creștere a unui tip de globule albe din sânge (eozinofilie) și mărire a ganglionilor limfatici (erupţie cutanată medicamentoasă cu eozinofilie şi simptome sistemice [DRESS]) • simptome cum ar fi un volum redus de urină, oboseală, greață, vărsături, confuzie și umflare la nivelul picioarelor, gleznelor sau tălpilor, deoarece acest lucru poate fi un semn de scădere bruscă a funcției rinichilor • o erupție pe piele care se poate manifesta sub formă de vezicule care arată ca nişte ținte mici (pete centrale închise la culoare înconjurate de o zonă palidă, cu un inel întunecat în jurul marginii) (eritem polimorf) • o erupție generalizată, cu vezicule și descuamare a pielii, în special în jurul gurii, nasului, ochilor și organelor genitale (sindrom Stevens-Johnson) • o formă mai severă de erupţie pe piele, care provoacă descuamare a pielii pe mai mult de 30% din suprafața corpului (necroliză epidermică toxică) • semne de modificări psihice grave sau cazul în care cineva din jurul tău observă semne de confuzie, somnolență (somn), amnezie (pierdere a memoriei), tulburări de memorie (uitare), comportament anormal sau alte semne neurologice, inclusiv mișcări involuntare sau necontrolate. Acestea ar putea fi simptome ale unei encefalopatii. Reacţiile adverse raportate cel mai frecvent sunt rinofaringită, somnolenţă, durere de cap, oboseală şi ameţeli. La începutul tratamentului sau la creşterea dozei, unele reacţii adverse, cum sunt somnolenţa, oboseala şi ameţelile pot fi mai frecvente. Acestea se vor diminua în timp. 7 Foarte frecvente: pot afecta mai mult de 1 din 10 persoane • rinofaringită; • somnolenţă, dureri de cap. Frecvente: pot afecta până la 10 din 100 persoane • anorexie (lipsa poftei de mâncare); • depresie, ostilitate sau agresivitate, anxietate, insomnie, nervozitate sau iritabilitate; • convulsii, tulburări de echilibru, ameţeli (senzaţie de dezechilibru), letargie, tremor (tremurături involuntare); • vertij (senzaţie de învârtire); • tuse; • dureri abdominale, diaree, dispepsie (indigestie), vărsături, greaţă; • erupţii trecătoare pe piele; • astenie/epuizare (oboseală). Mai puţin frecvente: pot afecta până la 1 din 100 persoane • număr scăzut de plachete sanguine, număr scăzut de globule albe în sânge; • scădere în greutate, creştere în greutate; • tentativă de sinucidere şi gânduri de sinucidere, tulburări mintale, comportament anormal, halucinaţii, furie, confuzie, atac de panică, instabilitate emoţională/modificări ale dispoziţiei, agitaţie; • amnezie (pierderea memoriei), afectare a memoriei (uitare), coordonare anormală/ataxie (afectarea mişcărilor coordonate), parestezii (furnicături), tulburări de atenţie (incapacitate de concentrare); • diplopie (vedere dublă), vedere înceţoşată; • valori anormale ale unor teste ale funcţiei ficatului; • căderea părului, eczeme, mâncărime; • slăbiciune musculară, mialgie (dureri musculare); • leziuni. Rare: pot afecta până la 10 din 1000 persoane • infecţii; • număr scăzut al tuturor tipurilor de celule din sânge; • reacţii alergice severe (DRESS, reacţie anafilactică [reacţie alergică severă şi importantă]), edem Quincke [umflarea feţei, buzelor, limbii şi gâtului]; • scădere a concentrației de sodiu din sânge; • sinucidere, tulburări de personalitate (probleme de comportament), tulburări de gândire (gândire înceată, incapacitate de concentrare); • crizele convulsive se pot agrava sau pot apărea mai des; • delir; • encefalopatie (vezi subpunctul „Adresaţi-vă imediat medicului dumneavoastră” pentru o descriere detaliată a simptomelor); spasme musculare necontrolate care afectează capul, trunchiul şi membrele, dificultăţi de controlare a mişcărilor, hiperkinezie (hiperactivitate); • modificare a ritmului bătăilor inimii (electrocardiogramă); • pancreatită; • insuficienţă hepatică, hepatită; • erupţii pe piele care se pot manifesta sub formă de vezicule care se prezintă ca nişte mici ţinte (puncte centrale închise la culoare, înconjurate de o zonă mai palidă, cu un inel închis la culoare în jurul marginii) (eritem polimorf), o erupţie întinsă cu vezicule şi piele care se descuamează, în special în jurul gurii, nasului, ochilor şi zonei genitale (sindromul Stevens-Johnson) şi o formă mai severă care cauzează descuamarea pielii pe mai mult de 30% din suprafaţa corpului (necroliză epidermică toxică). • rabdomioliză (distrugere a țesutului muscular) și creștere asociată a valorilor creatinfosfokinazei în sânge. Frecvenţa de manifestare este semnificativ mai mare la pacienții japonezi, în comparație cu pacienții non-japonezi; 8 • șchiopătare sau dificultăți de mers; • combinație de febră, rigiditate musculară, tensiune arterială și ritm al bătăilor inimii instabile, confuzie, nivel scăzut de conștiență (pot fi semne ale unei tulburări numite sindrom neuroleptic malign). Prevalența este semnificativ mai mare la pacienții de origine japoneză în comparație cu pacienții care nu sunt de origine japoneză. Raportarea reacţiilor adverse Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Levetiracetam Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe flacon după EXP: . Data de expirare se referă la ultima zi a lunii respective. A nu se utiliza după 4 luni de la prima deschidere a flaconului. Acest medicament nu necesită condiții speciale de păstrare. Se va păstra în ambalajul original, pentru a fi protejat de lumină. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Levetiracetam Accord Substanţa activă este levetiracetam. Fiecare ml conţine levetiracetam 100 mg. Celelalte componente ale Levetiracetam Accord sunt: citrat de sodiu dihidrat, acid citric monohidrat, parahidroxibenzoat de metil (E218), parahidroxibenzoat de propil (E216), amoniu glicirizat , glicerol (E422), maltitol lichid (E965), acesulfam potasic (E950), aroma de struguri care conține substanţe aromatizante și propilenglicol, apă purificată. Cum arată Levetiracetam Accord şi conținutul ambalajului Levetiracetam Accord se prezintă ca un lichid limpede, incolor, cu aromă de struguri. Flaconul din sticlă a 300 ml soluție orală Levetiracetam Accord (pentru copii cu vârsta de 4 ani şi peste, adolescenţi şi adulţi), este ambalat într-o cutie care conţine o seringă pentru administrare orală, a 10 ml (cu gradaţii la fiecare 0,25 ml) şi un adaptor pentru seringă. Flaconul din sticlă a 150 ml soluţie orală Levetiracetam Accord (pentru sugari şi pentru copii mici cu vârsta de 6 luni şi peste până la 4 ani), este ambalat într-o cutie care conţine o seringă pentru administrare orală, a 3 ml, (cu gradaţii la fiecare 0,1 ml) şi un adaptor pentru seringă. Flaconul din sticlă a 150 ml soluţie orală Levetiracetam Accord (pentru sugari cu vârsta de 1 lună până la 6 luni), este ambalat într-o cutie care conţine o seringă pentru administrare orală, a 1 ml, (cu gradaţii la fiecare 0,05 ml ) şi un adaptor pentru seringă"
"Citiţi cu atenţie şi în întregime acest prospect înainte de a începe să utilizaţi acest medicament, deoarece conţine informaţii importante pentru dumneavoastră.  Păstraţi acest prospect. S-ar putea să fie necesar să-l recitiţi.  Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale.  Dacă manifestați orice reacţii adverse, adresați-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce conţine acest prospect 1. Ce este Linezolid Accord şi pentru ce se utilizează 2. Ce trebuie să ştiţi înainte de a vi se administra Linezolid Accord 3. Cum se administrează Linezolid Accord 4. Reacții adverse posibile 5. Cum se păstrează Linezolid Accord 6. Conţinutul ambalajului şi alte informaţii 1. Ce este Linezolid Accord şi pentru ce se utilizează Linezolid Accord este un antibiotic din clasa oxazolidinonelor, care acţionează prin oprirea dezvoltării unor bacterii (germeni) care produc infecţiile. Se utilizează pentru a trata pneumonia şi unele infecţii ale pielii sau ale ţesutului de sub piele. Medicul dumneavoastră va decide dacă Linezolid Accord este potrivit pentru a trata infecţia pe care o aveţi. 2. Ce trebuie să ştiţi înainte de a vi se administra Linezolid Accord Nu luați Linezolid Accord:  Dacă sunteţi alergic la linezolid sau la oricare dintre celelalte componente ale acestui medicament (enumerate la pct. 6).  Dacă luaţi sau aţi luat în ultimele 2 săptămâni orice medicamente cunoscute ca inhibitori de monoaminooxidază (IMAO, de exemplu fenelzină, isocarboxazid, selegilină, moclobemidă). Aceste medicamente pot fi utilizate pentru a trata depresia sau boala Parkinson.  Dacă alăptaţi. Acest lucru este necesar deoarece Linezolid Accord trece în laptele matern şi poate afecta copilul. Atenționări și precauții Adresați-vă medicului dumneavoastră, farmacistului sau asistentei medicale înainte de a utiliza Linezolid Accord. 2 Linezolid Accord nu este potrivit pentru dumneavoastră dacă răspundeţi da la oricare dintre următoarele întrebări. În acest caz spuneţi medicului dumneavoastră, acesta va trebui să vă verifice starea generală de sănătate şi tensiunea arterială înainte şi în timpul tratamentului sau poate decide dacă un alt tratament este mai bun pentru dumneavoastră. Adresaţi-vă medicului dumneavoastră dacă nu sunteţi sigur că vă încadraţi în aceste categorii:  Aveţi tensiune arterială mare, indiferent dacă luaţi sau nu medicamente pentru aceasta?  Aţi fost diagnosticat cu tiroidă hiperactivă?  Aveţi o tumoră a glandelor suprarenale (feocromocitom) sau sindrom carcinoid (determinat de tumori care secretă hormoni şi care se manifestă prin diaree, înroşire trecătoare a pielii, respiraţie şuierătoare)?  Aveți depresie maniacală, tulburare schizoafectivă, confuzie mentală sau alte probleme mentale? Aveți grijă deosebită când utilizați Linezolid Accord Înainte de administrarea medicamentului spuneţi medicului dumneavoastră dacă:  faceţi vânătăi şi sângeraţi cu uşurinţă  sunteţi anemic (aveți număr scăzut de celule roșii în sânge)  sunteţi predispus la infecţii  aţi avut convulsii  aveți probleme cu ficatul sau probleme ale rinichilor, în special dacă efectuaţi ședințe de dializă  aveţi diaree Spuneţi imediat medicului dumneavoastră dacă în timpul tratamentului prezentaţi:  probleme cu vederea, cum sunt vedere înceţoşată, schimbări în percepția culorilor, dificultăţi în distingerea detaliilor sau vi se îngustează câmpul vizual.  pierdere a sensibilității la nivelul brațelor sau picioarelor sau o senzație de furnicături sau înțepături în brațe sau picioare.  puteţi avea diaree în timpul sau după administrarea de antibiotice, inclusiv Linezolid Accord. În cazul în care aceasta devine severă sau persistentă sau observaţi că scaunul conţine sânge sau mucus, opriţi imediat administrarea de Linezolid Accord şi adresaţi-vă medicului dumneavoastră. În această situaţie, nu trebuie să luaţi medicamente care opresc sau încetinesc tranzitul intestinal.  greaţă sau vărsături repetate, dureri abdominale sau respiraţie rapidă. Linezolid Accord împreună cu alte medicamente Există riscul ca Linezolid Accord să interacţioneze uneori cu anumite alte medicamente provocând reacţii adverse cum sunt modificări ale tensiunii arteriale, temperaturii sau bătăilor inimii. Spuneți medicului dumneavoastră sau farmacistului dacă utilizați, ați utilizat recent sau veți utiliza orice alte medicamente. Spuneţi medicului dumneavoastră dacă luaţi sau aţi luat în ultimele 2 săptămâni următoarele medicamente, deoarece nu trebuie să vi se administreze Linezolid Accord dacă deja luaţi aceste medicamente sau le-aţi luat recent. (A se vedea, de asemenea, pct. 2 de mai sus "" Nu luați Linezolid Accord "").  inhibitori ai monoaminooxidazei (IMAO, de exemplu fenelzină, isocarboxazid, selegilină, moclobemidă). Aceste medicamente pot fi utilizate pentru a trata depresia sau boala Parkinson. Spuneţi medicului dumneavoastră dacă luaţi oricare dintre următoarele medicamente. Medicul dumneavoastră poate decide, cu toate acestea, să vă administreze Linezolid Accord, dar va trebui să vă verifice starea generală de sănătate şi tensiunea arterială, înainte şi în timpul tratamentului. În alte cazuri, medicul dumneavoastră poate decide dacă un alt tratament este mai bun pentru dumneavoastră. 3  Medicamente decongestionante pentru răceală sau gripă care conţin pseudoefedrină sau fenilpropanolamină  Unele medicamente utilizate pentru tratarea astmului bronșic cum sunt salbutamol, terbutalină, fenoterol.  Anumite antidepresive cunoscute sub numele de antidepresive triciclice sau ISRS (inhibitori selectivi ai recaptării serotoninei). Acestea sunt numeroase şi includ amitriptilină, citalopram, clomipramină, dosulepin, doxepin, fluoxetină, fluvoxamină, imipramină, lofepramină, paroxetină, sertralină.  Medicamente utilizate pentru tratarea migrenei cum sunt sumatriptan şi zolmitriptan.  Medicamente utilizate pentru tratarea reacţiilor alergice bruşte şi severe cum este adrenalina (epinefrină).  Medicamente care cresc tensiunea arterială, cum sunt noradrenalină (norepinefrină), dopamină şi dobutamină.  Medicamente utilizate pentru a trata durerea moderată până la severă, cum este petidina.  Medicamente utilizate pentru a trata tulburări de anxietate, cum este buspirona.  Medicamente pentru prevenirea formării cheagurilor de sânge cum este warfarina.  Un antibiotic numit rifampicină Linezolid Accord împreună cu alimente şi băuturi  Linezolid Accord vă poate fi administrat înainte de masă, în timpul mesei sau după masă.  Evitaţi să mâncaţi cantităţi mari de brânză maturată, extracte de drojdie sau extracte de soia, de exemplu sosul de soia, evitaţi consumul de alcool, în special bere şi vin. Acest lucru este necesar deoarece Linezolid Accord poate reacţiona cu o substanţă numită tiramină, prezentă în mod natural în unele alimente. Această interacţiune poate determina o creştere a tensiunii arteriale.  Dacă aveţi durere de cap pulsatilă după ce mâncaţi sau beţi, spuneţi imediat medicului dumneavoastră, farmacistului sau asistentei medicale. Sarcina, alăptarea şi fertilitatea Efectul Linezolid Accord la femeile gravide nu este cunoscut. Prin urmare, nu trebuie utilizat în timpul sarcinii, cu excepţia cazului în care vă recomandă medicul dumneavoastră. Dacă sunteţi gravidă sau alăptaţi, credeţi că ați putea fi gravidă sau intenționați să rămâneți gravidă, adresaţi-vă medicului dumneavoastră sau farmacistului pentru recomandări înainte de a lua orice medicament. Nu trebuie să alăptaţi atunci când vă este administrat Linezolid Accord, deoarece acesta trece în laptele matern şi poate afecta copilul. Conducerea autovehiculelor şi folosirea utilajelor Linezolid Accord vă poate face să vă simţiţi ameţit sau să aveţi probleme cu vederea. Dacă se întâmplă acest lucru, nu conduceţi vehicule şi nu folosiţi niciun fel de utilaje. Nu uitaţi că dacă nu vă simţiţi bine, capacitatea dumneavoastră de a conduce vehicule sau de a folosi utilaje poate fi afectată. Linezolid Accord conține Glucoză Conţine 13,7 mg de glucoză per doză. Acest lucru trebuie avut în vedere la pacienţii cu diabet zaharat. Sodiu Acest medicament conține 114 mg de sodiu (componenta principală din sarea de gătit/sarea de masă) per fiecare doză. Această cantitate este echivalentă cu 5,7% din doza zilnică maximă de sodiu recomandată pentru un adult. 3. Cum se administrează Linezolid Accord 4 Luaţi întotdeauna acest medicament exact aşa cum este descris în acest prospect sau așa cum v-a spus medicul dumneavoastră sau farmacistul. Discutaţi cu medicul dumneavoastră, cu farmacistul sau cu asistenta medicală dacă nu sunteţi sigur. Adulţi Acest medicament vă va fi administrat prin picurare (prin perfuzie în venă) de către un medic sau profesionist din domeniul medical. Doza uzuală pentru adulţi (18 ani sau peste) este de 300 ml (600 mg de linezolid) de două ori pe zi şi se administrează direct în fluxul sanguin (intravenos) prin picurare pe o perioadă de 30 până la 120 minute. Dacă vi se efectuează dializă renală, vi se va administra Linezolid Accord după şedinţa de dializă. Durata obişnuită a tratamentului este de 10-14 zile, dar se poate prelungi până la 28 de zile. Siguranţa şi eficacitatea acestui medicament nu au fost stabilite pentru perioade de tratament mai lungi de 28 de zile. Medicul dumneavoastră va decide durata tratamentului. În timp ce vi se administrează Linezolid Accord, medicul dumneavoastră trebuie să vă efectueze periodic teste de sânge pentru a monitoriza hemoleucograma. Medicul dumneavoastră trebuie să vă monitorizeze vederea dacă vi se administrează Linezolid Accord pentru mai mult de 28 de zile. Utilizare la copii şi adolescenţi Linezolid Accord nu este utilizat în mod normal pentru a trata copii şi adolescenţi (cu vârsta sub 18 ani). Dacă vi se administrează Linezolid Accord mai mult decât trebuie Dacă sunteţi îngrijorat de faptul că este posibil să vi se fi administrat prea mult Linezolid Accord, spuneţi imediat medicului dumneavoastră sau unei asistente. Dacă omiteţi o doză de Linezolid Accord Deoarece acest medicament este administrat sub supraveghere medicală strictă, este foarte puţin probabil să se omită administrarea unei doze. Dacă credeţi că s-a omis o doză, adresaţi-vă imediat medicului dumneavoastră sau asistentei medicale. Nu utilizați o doză dublă pentru a compensa doza uitată. 4. Reacții adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Adresați-vă imediat medicului dumneavoastră, asistentei medicale sau farmacistului dacă observaţi oricare dintre aceste reacţii adverse în timpul tratamentului cu Linezolid Accord: Reacțiile adverse grave (cu frecvența apariției între paranteze) la Linezolid Accord sunt:  reacţii severe pe piele (cu frecvență necunoscută), umflare, în special în jurul feţei şi gâtului (cu frecvența necunoscută), respirație șuierătoare și/sau dificultăți la respirație (cu frecvența necunoscută). Acest lucru poate fi semnul unei reacţii alergice şi poate fi necesară întreruperea tratamentului cu Linezolid Accord. Reacții pe piele, cum ar fi erupție pe piele, înroșire a pielii și descuamare (dermatită) (mai puțin frecvente), erupții pe piele (frecvente), mâncărimi (frecvente).  Probleme cu vederea, cum sunt vedere înceţoşată (mai puțin frecvente), schimbări în percepția culorilor (cu frecvență necunoscută), dificultăţi în distingerea detaliilor (cu frecvență necunoscută) sau îngustare a câmpului vizual (rare). 5  Diaree severă cu sânge şi/sau mucus (colită asociată tratamentului cu antibiotice, inclusiv colita pseudomembranoasă), care, în cazuri foarte rare, poate duce la complicaţii care pun viaţa în pericol (rare).  Greaţă sau vărsături repetate, dureri abdominale sau respiraţie rapidă (cu frecvență necunoscută).  S-au raportat convulsii şi crize epileptice (mai puțin frecvente) la administrarea de Linezolid Accord. Spuneți medicului dumneavoastră dacă prezentaţi agitaţie, confuzie, delir, rigiditate, tremor, lipsă a coordonării și convulsii atunci când luaţi şi antidepresive cunoscute sub numele de ISRS (vezi pct. 2) (cu frecvență necunoscută).  Sângerări sau vânătăi inexplicabile, care pot fi determinate de modificarea numărului anumitor celule din sânge, care pot afecta coagularea sângelui sau pot duce la anemie (frecvente).  Modificări ale numărului anumitor celule ale sângelui care vă pot afecta capacitatea de a lupta împotriva infecției (frecvente), unele semne de infecție incluzând: febră (frecventă), dureri în gât (mai puțin frecvente), ulcerații la nivelul gurii (mai puțin frecvente) și oboseală (mai puțin frecvente).  Inflamație a pancreasului (mai puțin frecvente).  Convulsii (mai puțin frecvente).  Accident vascular cerebral ischemic tranzitoriu (tulburări temporare ale fluxului de sânge la nivelul creierului, care determină simptome pe termen scurt, cum ar fi pierderea vederii, slăbiciune la nivelul picioarelor și brațelor, dificultăți de vorbire și pierdere a conștienței) (mai puțin frecvente).  Țiuituri în urechi (tinitus) (mai puțin frecvente). La pacienţii cărora li s-a administrat Linezolid Accord pentru mai mult de 28 de zile, au fost raportate amorţeli, furnicături şi vedere înceţoşată. Dacă prezentaţi afecţiuni ale vederii, adresaţi-vă medicului dumneavoastră cât mai curând posibil. Alte reacţii adverse includ: Frecvente (pot afecta până la 1 din 10 persoane) :  Infecţii fungice în special vaginale sau orale (candidoză)  Durere de cap  Gust metalic  Diaree, greaţă, vărsături  Modificări ale unor rezultate ale analizelor de sânge, inclusiv cele referitoare la funcţia rinichilor sau ficatului sau ale valorilor glicemiei  Dificultăți la adormire  Tensiune arterială mare  Anemie (număr scăzut al celulelor roşii din sânge)  Ameţeală  Dureri abdominale localizate sau generalizate  Constipaţie  Indigestie  Durere localizată Mai puţin frecvente (pot afecta până la 1 din 100 persoane):  Inflamație a vaginului sau a zonei genitale la femei  Senzaţii de furnicături sau amorţeală  Umflare, durere la nivelul limbii sau modificări ale culorii limbii  Durere la nivelul locului unde s-a administrat perfuzia  Inflamaţie a venelor (inclusiv la nivelul locului unde s-a administrat perfuzia)  Nevoia de a urina mai des  Frisoane  Senzaţie de sete  Transpiraţie abundentă 6  Modificări ale proteinelor, sărurilor sau enzimelor din sânge care măsoară funcţia rinichilor sau ficatului  Hiponatremie (concentraţii scăzute de sodiu în sânge)  Insuficienţă renală  Reducere a numărului trombocitelor  Balonare abdominală  Durere la nivelul locului injectării  Creştere a creatininei  Dureri de stomac  Modificări ale frecvenţei bătăilor inimii (de exemplu, frecvenţă crescută) Rare (pot afecta până la 1 din 1000 persoane):  Modificări ale culorii smalţului dinţilor, care se pot îndepărta prin detartraj profesional (detartraj manual) Următoarele reacții adverse au fost de asemenea raportate (Cu frecvenţă necunoscută: frecvență ce nu poate fi estimată din datele disponibile)  Alopecie (cădere a părului)  Scădere a numărului de celule sanguine  Slăbiciune şi/sau modificări senzoriale Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct prin intermediul sistemului naţional de raportare, ale cărui detalii sunt publicate pe web-site-ul Agenţiei Naţionale a Medicamentului şi a Dispozitivelor Medicale din România http://www.anm.ro/. Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Linezolid Accord Nu lăsați acest medicament la vederea și îndemâna copiilor. Nu utilizaţi acest medicament după data de expirare înscrisă pe cutie, pungă sau folie de protecție, după EXP. Data de expirare se referă la ultima zi a lunii respective. A se păstra în ambalajul original, pentru a fi protejat de lumină. Personalul spitalului se va asigura că Linezolid Accord nu este folosit după data expirării imprimată pe pungă şi că vi se administrează imediat după desigilare. De asemenea, personalul medical va inspecta vizual soluţia înainte de utilizare şi se vor folosi numai soluţiile limpezi, fără particule. De asemenea, personalul medical se va asigura că soluţia este păstrată corect în ambalajul său în cutie şi folie protectoare, pentru a fi protejată de lumină până când este nevoie de ea. 7 Nu aruncați niciun medicament pe calea apei și a reziduurilor menajere. Întrebați farmacistul dumneavoastră cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Linezolid Accord - Substanţa activă este linezolid. Fiecare 1 ml de soluţie conţine linezolid 2 mg. Fiecare pungă a 300 ml soluţie perfuzabilă conţine linezolid 600 mg. - Celelalte componente sunt glucoză monohidrat (o categorie de glucide), citrat de sodiu dihidrat (E331), acid citric monohidrat (E330), acid clorhidric (E507) (pentru ajustarea pH-ului),hidroxid de sodiu (E524) (pentru ajustarea pH-ului) şi apă pentru preparate injectabile. Cum arată Linezolid Accord şi conţinutul ambalajului Linezolid Accord este prezentat ca o soluţie limpede, disponibil într-o pungă de perfuzie conţinând 300 ml (600 mg linezolid) de soluţie. Pungile sunt livrate în cutii cu 10 pungi. Deţinătorul autorizaţiei de punere pe piaţă şi fabricanții Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricanții Demo S.A. Pharmaceutical Industry 21st km National Road Athens-Lamia Krioneri Attiki, 145 68 Grecia Accord Healthcare Limited Sage House, 319, Pinner Road North Harrow, Middlesex, HA1 4HF Marea Britanie Acest medicament este autorizat în Statele Membre ale Spaţiului Economic European sub următoare denumiri comerciale: Portugalia Linezolida Accordpharma Spania Linezolid Accordpharma 2 mg/ml solución para perfusión EFG Austria Linezolid Accord 2 mg/ml infusionslösung Belgia Linezolid Accord 2 mg/ml oplossing voor infusie/solution pour perfusion/Infusionslösung Croația Linezolid Accord 2 mg/ml solution for infusion Cipru Linezolid Accord 2 mg/ml solution for infusion Republica Cehă Linezolid Accord Danemarca Linezolid Accord 2 mg/ml solution for infusion Estonia Linezolid Accord Finlanda Linezolid Accord 2mg/ml infuusioneste, liuos Germania Linezolid Accord 2mg/ml Infusionslösung Irlanda Linezolid Accord 2 mg/ml solution for infusion Italia Linezolid Accord Healthcare 8 Letonia Linezolid Accord 2 mg/ml šķīdums infūzijām Lituania Linezolid Accord 2 mg/ml infuzinis tirpalas Malta Linezolid Accord 2 mg/ml infuzinis tirpalas Norvegia Linezolid Accord Polonia Linezolid Accord România Linezolid Accord 2 mg/ml soluție perfuzabilă Republica Slovacă Linezolid Accord 2 mg/ml infúzny roztok Slovenia Linezolid Accord 2 mg/ml raztopina za infundiranje Suedia Linezolid Accord 2 mg/ml solution for infusion Marea Britanie Linezolid Accord 2 mg/ml solution for infusion Acest prospect a fost revizuit în decembrie 2019. 9 Următoarele informaţii sunt destinate numai medicilor şi profesioniștilor din domeniul sănătății: Linezolid Accord 2mg/ml soluţie perfuzabilă Linezolid Important: înainte de prescriere vă rugăm să citiţi Rezumatul caracteristicilor produsului. Doze şi mod de administrare Tratamentul cu Linezolid Accord trebuie iniţiat numai într-un mediu spitalicesc şi la recomandarea unui specialist în domeniu, cum este un microbiolog sau un specialist în boli infecţioase. Pacienţii care încep tratamentul cu forma farmaceutică cu administrare parenterală pot fi trecuţi la terapia cu forme farmaceutice cu administrare orală, dacă există indicaţii clinice. În astfel de circumstanţe, nu este necesară ajustarea dozei deoarece linezolid are o biodisponibilitate orală de aproximativ 100%. Soluţia perfuzabilă trebuie administrată timp de 30 până la 120 minute. Doza recomandată de linezolid trebuie administrată intravenos sau oral de două ori pe zi. Doza recomandată şi durata tratamentului pentru adulţi: Durata tratamentului depinde de tipul microorganismului patogen, de locul infecţiei şi de severitatea acesteia, precum şi de răspunsul clinic al pacientului. Următoarele recomandări privind durata tratamentului reflectă datele obţinute în studiile clinice. Durata de tratament poate fi mai scurtă în anumite tipuri de infecţii, dar acest lucru nu a fost evaluat în studiile clinice. Durata maximă a tratamentului este de 28 de zile. Siguranţa şi eficacitatea linezolid nu au fost stabilite pentru perioade de tratament mai lungi de 28 de zile. Nu este necesară o creştere a dozei recomandate sau a duratei tratamentului pentru infecţiile cu bacteriemie concomitentă. Doza recomandată pentru soluţia perfuzabilă şi comprimatele/pulberea pentru suspensie orală sunt identice şi sunt după cum urmează: Infecţii Doza şi calea de administrare de 2 ori pe zi Durata tratamentului Pneumonie nosocomială 600 mg de două ori pe zi 10-14 zile consecutive Pneumonie dobândită în comunitate Infecţii complicate ale pielii şi ţesuturilor moi 600 mg de două ori pe zi Copii și şi adolescenţi: Siguranța și eficacitatea administrării linezolid la copii și adolescenți cu vârsta sub 18 ani nu au fost stabilite. Datele existente sunt descrise la pct.4.8, 5.1 și 5.2 din RCP, dar nu se poate face o recomandare cu privire la schema terapeutică. Vârstnici: nu este necesară ajustarea dozei. Insuficienţă renală: nu este necesară ajustarea dozei. Insuficienţă renală severă (adică cu clearance al creatininei <30 ml/min): nu este necesară ajustarea dozei. Deoarece nu se cunoaşte semnificaţia clinică a expunerii mai mari (de până la 10 ori) la cei doi metaboliţi principali ai linezolid la pacienţii cu insuficienţă renală severă, linezolid trebuie utilizat cu deosebită precauţie la aceşti pacienţi şi numai atunci când beneficiul anticipat este considerat mai important decât riscul teoretic. 10 Deoarece aproximativ 30% dintr-o doză de linezolid este eliminată în decurs de 3 ore de hemodializă, Linezolid Accord trebuie administrat după dializă la pacienţii care efectuează şedinţe de hemodializă. Metaboliţii principali ai linezolid sunt eliminaţi parţial prin hemodializă, dar concentraţiile plasmatice ale acestor metaboliţi rămân încă foarte mari după efectuarea dializei, comparativ cu cele observate la pacienţii cu funcţie renală normală sau cu insuficienţă renală uşoară până la moderată. Prin urmare, linezolid trebuie utilizat cu precauţie specială la pacienţii cu insuficienţă renală severă care efectuează şedinţe de hemodializă şi numai atunci când beneficiul anticipat este considerat mai important decât riscul teoretic. Până în prezent, nu există experienţă în ceea ce priveşte administrarea de linezolid la pacienţii care efectuează dializă peritoneală continuă în ambulator (DPCA) sau utilizează tratamente alternative pentru insuficienţă renală (altele decât hemodializa). Insuficienţă hepatică - Pacienţi cu insuficienţă hepatică uşoară până la moderată (clasificarea ChildPugh clasa A sau B): nu este necesară ajustarea dozei. Insuficienţă hepatică severă (Clasa Child-Pugh C) : deoarece linezolid este metabolizat printr-un proces non-enzimatic, nu se aşteaptă ca afectarea funcţiei hepatice să modifice în mod semnificativ metabolizarea acestuia şi, prin urmare, nu se recomandă ajustarea dozei. Cu toate acestea, sunt date clinice limitate și se recomandă utilizarea linezolid în cazul acestor pacienți numai atunci când beneficiul anticipat este considerat mai important decât riscul teoretic (vezi pct.4.4 și 5.2). Instrucţiuni de utilizare şi manipulare Medicament pentru utilizare unică. Se îndepărtează folia protectoare numai atunci când medicamentul este gata de utilizat, apoi se verifică dacă există scurgeri mici prin strângerea fermă a pungii. Dacă punga are scurgeri, nu se va folosi, deoarece sterilitatea poate fi afectată. De asemenea, se va inspecta vizual soluţia înainte de utilizare şi se vor folosi numai soluțiile limpezi, fără particule. Nu utilizaţi aceste pungi în conexiuni în serie. Orice soluţie neutilizată trebuie aruncată. Nu reconectaţi pungile utilizate parţial. Linezolid Accord soluţie perfuzabilă este compatibil cu următoarele soluţii: soluţie perfuzabilă glucoză 5%, soluţie perfuzabilă clorură de sodiu 0,9%, soluţie injectabilă Ringer lactat (soluție perfuzabilă Hartmann). Incompatibilităţi În această soluţie nu se vor introduce aditivi. Dacă linezolid se administrează concomitent cu alte medicamente, fiecare medicament trebuie administrat separat, în conformitate cu propriile sale instrucţiuni de utilizare. La fel, în cazul în care aceeaşi linie intravenoasă este folosită pentru perfuzia succesivă a mai multor medicamente, linia trebuie spălată înainte şi după administrarea linezolid cu o soluţie perfuzabilă compatibilă. Linezolid Accord soluţie perfuzabilă este cunoscut a fi incompatibil din punct de vedere fizic cu următoarele substanţe: amfotericină B, clorhidrat de clorpromazină, diazepam, izetionat de pentamidină, eritromicină lactobionat, fenitoină sodică şi sulfametoxazol/trimetoprim. În plus, este incompatibil din punct de vedere chimic cu ceftriaxonă sodică. Perioada de valabilitate După deschidere: din punct de vedere microbiologic, cu excepţia situaţiei în care metoda de deschidere exclude riscul de contaminare microbiană, medicamentul trebuie administrat imediat. Dacă nu este folosit imediat, perioada de păstrare şi condiţiile de păstrare dinaintea folosirii reprezintă responsabilitatea utilizatorului."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră sau pentru copilul dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră sau pentru copilul dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect 1. Ce este Lopinavir/Ritonavir Accord şi pentru ce se utilizează 2. Ce trebuie să ştiţi înainte ca dumneavoastră sau copilul dumneavoastră să luaţi Lopinavir/Ritonavir Accord 3. Cum să luaţi Lopinavir/Ritonavir Accord 4. Reacţii adverse posibile 5. Cum se păstrează Lopinavir/Ritonavir Accord 6. Conţinutul ambalajului şi alte informaţii 1. Ce este Lopinavir/Ritonavir Accord şi pentru ce se utilizează - Medicul dumneavoastră v-a prescris Lopinavir/Ritonavir Accord pentru a vă ajuta în controlul infecţiei cu virusul imunodeficienţe umane (HIV). Lopinavir/Ritonavir Accord realizează acest lucru prin încetinirea răspândirii infecţiei în organismul dumneavoastră. - Lopinavir/Ritonavir Accord nu vindecă infecția cu HIV sau SIDA. - Lopinavir/Ritonavir Accord este utilizat la copii cu vârsta de cel puţin 2 ani, adolescenți şi adulţi infectaţi cu HIV, virusul care provoacă SIDA. - Lopinavir/Ritonavir Accord conține substanțele active lopinavir și ritonavir. Lopinavir/Ritonavir Accord este un medicament antiretroviral. Acesta aparţine unui grup de medicamente numit inhibitori de protează. - Lopinavir/Ritonavir Accord este prescris pentru administrare în asociere cu alte medicamente antivirale. Medicul dumneavoastră va discuta cu dumneavoastră şi va stabili care medicamente sunt cele mai bune pentru dumneavoastră. 2. Ce trebuie să ştiţi înainte ca dumneavoastră sau copilul dumneavoastră să luaţi Lopinavir/Ritonavir Accord Nu luaţi Lopinavir/Ritonavir Accord - dacă sunteţi alergic la lopinavir, ritonavir sau la oricare dintre celelalte componente ale Lopinavir/ Ritonavir Accord (vezi pct. 6) - dacă aveţi probleme severe de ficat. Nu luaţi Lopinavir/Ritonavir Accord împreună cu oricare dintre următoarele medicamente: 2 - Astemizol sau terfenadină (utilizate în mod obişnuit pentru tratamentul simptomelor alergice – aceste medicamente pot fi disponibile fără prescripţie medicală); - Midazolam administrat pe cale orală (se înghite), triazolam (utilizat pentru scăderea anxietăţii şi/sau a tulburărilor de somn); - Pimozidă (utilizată pentru tratamentul schizofreniei); - Quetiapină (utilizată în tratamentul schizofreniei, tulburărilor bipolare și tulburărilor depresive majore); - Lurasidonă (utilizată pentru tratamentul depresiei); - Ranolazină (utilizată pentru tratamentul durerii cronice în piept [angina pectorală]); - Cisapridă (utilizată pentru tratamentul anumitor tulburări la nivelul stomacului); - Ergotamină, dihidroergotamină, ergonovină, metilergonovină (utilizate în tratamentul durerilor de cap); - Amiodaronă, dronedaronă (utilizată în tratamentul tulburărilor de ritm cardiac); - Lovastatină, simvastatină (utilizate pentru scăderea colesterolului din sânge); - Lomitapidă (utilizată pentru scăderea colesterolului din sânge); - Alfuzosin (utilizat la bărbaţi pentru tratamentul simptomelor determinate de creşterea volumului prostatei (hiperplazie benignă de prostată (HBP)); - Acid fusidic (utilizat pentru tratamentul infecţiilor pielii determinate de bacterii de tipul stafilococilor, cum sunt impetigo şi dermatita infectată. Acidul fusidic utilizat în tratamentul de lungă durată al infecţiilor oaselor şi articulaţiilor trebuie să fie utilizat sub supravegherea medicului (vezi pct. Lopinavir/Ritonavir Accord împreună cu alte medicamente); - Colchicină (utilizată pentru tratamentul gutei) – dacă aveți probleme ale rinichilor și/sau ale ficatului (vezi pct. Lopinavir/Ritonavir Accord împreună cu alte medicamente); - Elbasvir/Grazoprevir (utilizate pentru tratamentul hepatitei cronice cu virus C [VHC]); - Ombitasvir/Paritaprevir/Ritonavir cu sau fără dasabuvir (utilizat pentru tratamentul hepatitei cronice cu virus C [VHC]); - Neratinib (utilizat pentru tratamentul cancerului de sân); - Avanafil sau vardenafil (utilizat pentru tratamentul disfuncţiilor erectile); Sildenafil utilizat pentru tratamentul tensiunii arteriale pulmonare mari (tensiune arterială crescută la nivelul arterei pulmonare). În cazul în care sildenafil este utilizat pentru tratamentul tulburărilor de erecţie, acesta poate fi luat numai cu acordul medicului (vezi punctul „Lopinavir/Ritonavir Accord împreună cu alte medicamente“); - Preparate care conţin sunătoare (Hypericum perforatum). Pentru informaţii privind alte medicamente care necesită grijă deosebită, citiţi lista medicamentelor de la punctul „Lopinavir/Ritonavir Accord împreună cu alte medicamente“. Dacă în prezent luaţi oricare dintre aceste medicamente, întrebaţi-vă medicul dacă este necesară schimbarea tratamentului pe care îl luaţi pentru cealaltă (celelalte) afecţiune(i), sau schimbarea tratamentului antiretroviral. Aveți grijă deosebită când utilizați Lopinavir/Ritonavir Accord Atenționări și precauții Discutați cu medicul dumneavoastră sau farmacistul înainte de a lua Lopinavir/Ritonavir Accord Informaţii importante - Persoanele cărora li se administrează Lopinavir/Ritonavir Accord pot prezenta în continuare infecţii sau alte afecţiuni asociate cu infecţia cu HIV şi cu SIDA. De aceea este important să rămâneţi sub supravegherea medicului dumneavoastră în timpul tratamentului cu Lopinavir/Ritonavir Accord. - Există întotdeauna riscul de transmitere a HIV la alte persoane în timp ce luaţi Lopinavir/Ritonavir Accord, cu toate că riscul este redus prin terapia antiretrovirală eficientă. Discutați cu medicul dumneavoastră măsurile de precauție necesare pentru a evita infectarea altor persoane. Spuneţi medicului dumneavoastră dacă aveţi/aţi avut sau copilul dumneavoastră are/a avut: 3 - Hemofilie de tip A şi B, deoarece Lopinavir/Ritonavir Accord poate creşte riscul de sângerare. - Diabet zaharat, deoarece s-a raportat creşterea zahărului în sânge la pacienţii cărora li se administrează lopinavir/ritonavir. - Istoric de afecţiuni ale ficatului, deoarece pacienţii cu istoric de boli ale ficatului, inclusiv hepatită B sau C, au un risc crescut de apariţie a reacţiilor adverse hepatice severe şi potenţial letale. Spuneţi medicului dumneavoastră dacă aveți sau copilul dumneavoastră are: - Greaţă, vărsături, dureri abdominale, dificultăţi la respiraţie şi slăbiciune severă a musculaturii picioarelor şi braţelor, deoarece aceste simptome indică creşterea valorilor acidului lactic în sânge. - Sete, urinare frecventă, vedere înceţoşată sau scădere în greutate, deoarece acestea pot indica creşterea valorilor zahărului în sânge. - Greaţa, vărsăturile, durerile abdominale şi creşterea trigliceridelor (grăsimi în sânge) sunt considerate factori de risc pentru pancreatită (inflamaţia pancreasului) şi aceste simptome pot sugera această boală. - La unii pacienţi cu infecţie HIV avansată şi cu istoric de infecţii oportuniste pot să apară semne şi simptome de inflamaţie ale unei infecţii precedente, la scurt timp după începerea tratamentului anti-HIV. Se consideră că aceste simptome sunt cauzate de îmbunătăţirea răspunsului imunitar al organismului, ajutând organismul să lupte împotriva infecţiilor care au fost prezente fără simptome vizibile. După ce începeți să luați medicamente pentru tratamentul infecției cu HIV, în afară de infecțiile oportuniste, pot să apară de asemenea boli autoimune (o afecțiune care apare atunci când sistemul imunitar atacă ţesutul sănătos al corpului). Tulburări autoimune pot să apară după mai multe luni de la începerea tratamentului. Dacă observați orice simptome de infecție sau alte simptome, cum sunt slăbiciune musculară, slăbiciune care începe la mâini și picioare și se deplasează în sus spre trunchi, palpitații, tremurături sau hiperactivitate, vă rugăm spuneţi imediat medicului dumneavoastră pentru ca acesta să vă stabilească tratamentul necesar. - Rigiditate articulară, dureri permanente şi durere (în special la nivelul şoldului, genunchiului şi umărului) şi dificultăţi de mişcare, deoarece unii pacienţi care utilizează aceste medicamente pot prezenta o boală a oaselor numită osteonecroză (distrugerea ţesutului osos cauzată de pierderea vascularizaţiei la nivelul osului). Durata tratamentului antiretroviral asociat, utilizarea corticosteroizilor, consumul de alcool etilic, imunosupresia severă (reducerea funcţiei sistemului imun), indicele crescut al masei corporale, printre altele, pot fi câţiva dintre numeroşii factori de risc privind apariţia acestei afecţiuni. - Durere musculară, sensibilitate sau slăbiciune musculară, în special în asociere cu utilizarea acestor medicamente. În cazuri rare aceste tulburări musculare au fost grave. - Simptome de ameţeală, stare de confuzie, leşin sau senzaţie de bătăi neobişnuite ale inimii. Lopinavir/Ritonavir Accord poate cauza modificări ale ritmului inimii şi ale activităţii electrice ale inimii dumneavoastră. Aceste modificări pot fi observate pe ECG (electrocardiogramă). Lopinavir/Ritonavir Accord împreună cu alte medicamente Spuneţi medicului dumneavoastră sau farmacistului dacă dumneavoastră sau copilul dumneavoastră luaţi, aţi luat recent sau aţi putea lua orice alte medicamente. - Antibiotice (de exemplu rifabutină, rifampicină, claritromicină); - Medicamente împotriva cancerului (de exemplu, abemaciclib, afatinib, apalutamidă, ceritinib, encorafenib, ibrutinib, venetoclax, majoritatea inhibitorilor tirozinkinazei cum sunt dasatinib şi nilotinib, de asemenea vincristină şi vinblastină); - Anticoagulante (de exemplu warfarină, rivaroxaban, vorapaxar); - Antidepresive (de exemplu trazodonă, bupropionă) - Medicamente antiepileptice (de exemplu carbamazepină, fenitoină, fenobarbital, lamotrigină şi valproat); - Antifungice (de exemplu ketoconazol, itraconazol, voriconazol); - Medicamente pentru tratamentul gutei (de exemplu colchicină). Nu trebuie să luați Lopinavir/Ritonavir Accord împreună cu colchicină dacă aveți probleme cu rinichii și/sau cu ficatul (vezi și ‘Nu luați Lopinavir/Ritonavir Accord’ de mai sus); 4 - Medicament pentru tratamentul tuberculozei (bedaquilină, delamanid); - Medicamente antivirale utilizate la adulţi pentru tratamentul hepatitei C cronice (de exemplu, glecaprevir/pibrentasvir, simeprevir și sofosbuvir/velpatasvir/voxilaprevir); - Medicamente pentru tratamentul tulburărilor de erecţie (de exemplu, sildenafil şi tadalafil); - Acidul fusidic utilizat în tratamentul de lungă durată al infecţiilor la nivelul oaselor şi articulaţiilor (de exemplu, osteomielită) - Medicamente pentru inimă, incluzând: - Digoxină; - Antagonişti ai canalelor de calciu (de exemplu felodipină, nifedipină, nicardipină) - Medicamente pentru corectarea ritmului inimii (bepridil, lidocaină administrată pe cale sistemică, chinidină); - Antagonişti ai CCR5 HIV (de exemplu, maraviroc); - Inhibitor de integrază a HIV-1 (de exemplu, raltegravir); - Medicamente utilizate pentru tratarea numărului mic de trombocite (de exemplu, fostamatinib); - Medicamente utilizate pentru scăderea colesterolului din sânge (de exemplu, atorvastatină, lovastatină, rosuvastatină sau simvastatină); - Medicamente utilizate pentru tratamentul astmului bronşic şi al altor afecţiuni ale plămânilor, cum este boala pulmonară obstructivă cronică (BPOC) (de exemplu, salmeterol); - Medicamente utilizate pentru tratamentul hipertensiunii arteriale pulmonare (tensiune arterială mare în artera pulmonară) (de exemplu, bosentan, riociguat, sildenafil, tadalafil); - Medicamente care afectează sistemul imunitar (de exemplu, ciclosporină, sirolimus (rapamicină), tacrolimus); - Medicamente utilizate pentru renunţarea la fumat (de exemplu, bupropionă); - Medicamente pentru calmarea durerii (de exemplu, fentanil); - Medicamente asemănătoare morfinei (de exemplu, metadonă); - Inhibitori non-nucleozidici ai revers transcriptazei (INNRT) (de exemplu, efavirenz, nevirapină); - Contraceptive orale sau utilizarea contraceptivelor sub formă de plasture pentru prevenirea sarcinii (vezi punctul de mai jos intitulat „Contraceptive“); - Inhibitori de protează (de exemplu, fosamprenavir, indinavir, ritonavir, saquinavir, tipranavir); - Sedative (de exemplu, midazolam administrat prin injectare); - Steroizi (de exemplu, budesonidă, dexametazonă, propionat de fluticazonă, etinilestradiol, triamcinolon); - Levotiroxină (utilizată pentru tratamentul problemelor glandei tiroide) Pentru informaţii privind medicamentele pe care nu trebuie să le luaţi concomitent cu Lopinavir/Ritonavir Accord, citiţi lista medicamentelor de la punctul „Nu luaţi Lopinavir/Ritonavir Accord concomitent cu oricare dintre următoarele medicamente“. Spuneți medicului dumneavoastră sau farmacistului dacă dumneavoastră sau copilul dumneavoastră luați, ați luat recent sau aţi putea lua orice alte medicamente, inclusiv dintre cele eliberate fără prescripție medicală. Medicamente pentru tratamentul disfuncţiei erectile (vardenafil, sildenafil, tadalafil) - Nu luaţi Lopinavir/Ritonavir Accord dacă luaţi în prezent vardenafil. - Nu trebuie să luaţi Lopinavir/Ritonavir Accord concomitent cu sildenafil utilizat pentru tratamentul hipertensiunii arteriale pulmonare (tensiune arterială mare în artera pulmonară) (vezi, de asemenea, pct. „Nu luaţi Lopinavir/Ritonavir Accord“ de mai sus) - Dacă luaţi sildenafil sau tadalafil concomitent cu Lopinavir/Ritonavir Accord, puteţi prezenta risc de reacţii adverse cum sunt tensiune arterială mică, leşin, tulburări de vedere şi erecţie prelungită cu durata de peste 4 ore. Dacă erecţia durează mai mult de 4 ore, trebuie să primiţi imediat îngrijiri medicale pentru a evita lezarea definitivă a penisului. Medicul dumneavoastră poate să vă explice aceste simptome. Contraceptive 5 - Dacă luaţi în prezent un contraceptiv oral sau utilizaţi un plasture contraceptiv pentru prevenirea sarcinii, trebuie să utilizaţi o metodă de contracepţie suplimentară sau diferită (de exemplu prezervativul), deoarece Lopinavir/Ritonavir Accord poate să reducă eficacitatea contraceptivelor orale şi a celor sub formă de plasture. - Lopinavir/Ritonavir Accord nu reduce riscul de a transmite virusul HIV la alte persoane. Trebuie luate măsuri de precauţie adecvate (de exemplu utilizarea prezervativului) pentru a preveni transmiterea bolii prin contact sexual. Sarcina şi alăptarea - Spuneţi imediat medicului dumneavoastră dacă sunteţi gravidă, credeţi că aţi putea fi gravidă sau dacă alăptaţi. - Gravidele sau femeile care alăptează nu trebuie să utilizeze Lopinavir/Ritonavir Accord decât la recomandarea strictă a medicului. - Se recomandă ca femeile infectate cu HIV să nu alăpteze deoarece există posibilitatea ca sugarul să se infecteze cu HIV prin laptele matern. Conducerea vehiculelor sau folosirea utilajelor Lopinavir/Ritonavir Accord nu a fost testat în mod specific în ceea ce priveşte efectele sale posibile asupra capacităţii de a conduce vehicule sau de a folosi utilaje. Nu conduceţi vehicule sau nu folosiţi utilaje dacă prezentaţi orice reacţie adversă (de exemplu greaţă) care vă afectează capacitatea de a efectua aceste activităţi în condiţii de siguranţă. Dacă este cazul, adresaţi-vă medicului dumneavoastră. 3. Cum să luaţi Lopinavir/Ritonavir Accord Cum trebuie luat Lopinavir/Ritonavir Accord? Este important ca Lopinavir / Ritonavir Accord comprimate să fie înghiţite întregi şi nu mestecate, sparte sau sfârâmate. − Luaţi întotdeauna acest medicament exact aşa cum v-a spus medicul dumneavoastră sau farmacistul. − Discutaţi cu medicul dumneavoastră sau cu farmacistul dacă nu sunteţi sigur cum să utilizați acest medicament. Cât şi când trebuie să luaţi Lopinavir/Ritonavir Accord? Administrare la adulţi - Doza uzuală la adult este de 400 mg/100 mg de două ori pe zi, adică la interval de 12 ore, în asociere cu alte medicamente anti-HIV. Pacienţii adulţi cărora nu li s-au administrat anterior alte medicamente antivirale pot lua de asemenea Lopinavir/Ritonavir Accord o dată pe zi, sub formă de doze de 800 mg/200 mg. Medicul dumneavoastră vă va spune care este numărul de comprimate care trebuie luate. Pacienţii adulţi cărora li s-au administrat anterior alte medicamente antivirale pot lua Lopinavir/Ritonavir Accord o dată pe zi, sub formă de doze de 800 mg/200 mg, dacă medicul decide că aceste doze sunt adecvate. - Lopinavir/Ritonavir Accord nu trebuie administrat o dată pe zi împreună cu efavirenz, nevirapină, carbamazepină, fenobarbital şi fenitoină. - Lopinavir/Ritonavir Accord poate fi administrat cu sau fără alimente. Administrarea la copii - Pentru copii, medicul dumneavoastră stabileşte doza exactă (numărul de comprimate) în funcţie de înălţimea şi greutatea copilului. - Lopinavir/Ritonavir Accord poate fi administrat cu sau fără alimente. 6 Dacă dumneavoastră sau copilul dumneavoastră luaţi mai mult Lopinavir/Ritonavir Accord decât trebuie - Dacă v-aţi dat seama că aţi luat mai mult Lopinavir/Ritonavir Accord decât trebuie, adresaţi-vă imediat medicului dumneavoastră. - Dacă nu puteţi lua legătura cu medicul dumneavoastră, mergeţi la spital. Dacă dumneavoastră sau copilul dumneavoastră uitaţi să luaţi Lopinavir/Ritonavir Accord Dacă luați Lopinavir/Ritonavir Accord de două ori pe zi - Dacă observați că ați omis o doză în decurs de 6 ore de la doza obișnuită, luați doza omisă cât mai curând posibil și apoi continuați tratamentul după schema de administrare obișnuită stabilită de către medicul dumneavoastră. - Dacă observați că ați omis o doză la mai mult de 6 ore de la doza obișnuită, nu luați doza uitată. Luați doza următoare după schema de administrare obișnuită. Nu luați o doză dublă pentru a compensa doza uitată. Dacă luați Lopinavir/Ritonavir Accord o dată pe zi - Dacă observați că ați omis o doză în decurs de 12 ore de la doza obișnuită, luați doza omisă cât mai curând posibil și apoi continuați tratamentul după schema de administrare obișnuită stabilită de către medicul dumneavoastră. - Dacă observați că ați omis o doză la mai mult de 12 ore de la doza obișnuită, nu luați doza uitată. Luați doza următoare după schema de administrare obișnuită. Nu luați o doză dublă pentru a compensa doza uitată Dacă dumneavoastră sau copilul dumneavoastră încetaţi să luaţi Lopinavir/Ritonavir Accord - Nu întrerupeţi tratamentul sau nu modificaţi doza zilnică de Lopinavir/Ritonavir Accord fără a discuta mai întâi cu medicul dumneavoastră. - Lopinavir/Ritonavir Accord trebuie luat întotdeauna în fiecare zi, pentru a permite controlul infecţiei cu HIV, indiferent de cât de bine vă simţiţi. - Utilizarea Lopinavir/Ritonavir Accord conform recomandărilor asigură cea mai bună şansă de a întârzia apariţia rezistenţei la medicament. - În cazul în care o reacţie adversă vă împiedică să luaţi Lopinavir/Ritonavir Accord după cum va fost recomandat, spuneţi imediat medicului dumneavoastră. - Trebuie să aveţi întotdeauna suficient Lopinavir/Ritonavir Accord la îndemână, pentru a nu rămâne fără medicament. În timpul călătoriilor sau când aveţi nevoie de spitalizare, asiguraţi-vă că aveţi suficient Lopinavir/Ritonavir Accord, cel puţin până când vă puteţi procura din nou medicamentul. - Continuaţi să luaţi medicamentul până când medicul dumneavoastră vă recomandă altfel. 4. Reacţii adverse posibile Ca toate medicamentele, Lopinavir/Ritonavir Accord poate provoca reacţii adverse, cu toate că nu apar la toate persoanele. Poate fi dificil să deosebiţi reacţiile adverse provocate de Lopinavir/Ritonavir Accord de cele ale altor medicamente luate concomitent sau de cele determinate de complicaţii ale infecţiei cu HIV. În timpul tratamentului infecţiei cu HIV pot să crească greutatea şi valorile grăsimilor şi ale glucozei în sânge. Acest lucru, într-o anumită măsură, este legat de restabilirea stării de sănătate şi a stilului de viaţă şi uneori, creşterea valorilor grăsimilor din sânge este legată de medicamentele pentru HIV în sine. Medicul dumneavoastră vă va evalua în legătură cu aceste modificări. Următoarele reacții adverse au fost raportate de către pacienţii care au luat acest medicament. Trebuie să spuneţi imediat medicului dumeavoastră despre aceste simptome sau despre oricare alte simptome. Dacă simptomele persistă sau se agravează, solicitaţi asistenţă medicală. Foarte frecvente: pot să afecteze mai mult de 1 persoană din 10 7 - diaree; - greaţă; - infecţii ale tractului respirator superior. Frecvente: pot să afecteze până la 1 persoană din 10 - inflamaţie a pancreasului; - vărsături, mărire a abdomenului, durere în partea inferioară şi superioară a abdomenului, eliminare de gaze, indigestie, scădere a poftei de mâncare, reflux din stomac în esofag care poate provoca durere; - Spuneți medicului dumneavoastră dacă aveți greață, vărsați sau aveți dureri abdominale deoarece acestea pot fi sugestive pentru apariția pancreatitei (inflamție a pancreasului). - umflare sau inflamaţie a stomacului, intestinului subţire şi colonului; - creştere a concentraţiilor colesterolului în sânge, creştere a concentraţiilor trigliceridelor (un tip de grăsime) în sânge, tensiune arterială mare; - scădere a capacităţii organismului de a controla concentraţia zahărului în sânge, inclusiv diabet zaharat, scădere în greutate; - număr mic de celule roşii în sânge, număr mic de celule albe în sânge, celule care sunt utilizate de obicei în lupta împotriva infecţiilor; - erupţie trecătoare pe piele, eczemă, acumulări de cruste grase pe piele; - ameţeli, anxietate, dificultăţi de somn; - senzaţie de oboseală, slăbiciune şi lipsă a energiei, durere de cap, inclusiv migrenă; - hemoroizi; - inflamaţie a ficatului, inclusiv creştere a enzimelor hepatice; - reacţii alergice, incluzând urticarie şi inflamaţie a gurii; - infecţii ale tractului respirator inferior; - mărire a ganglionilor limfatici; - impotenţă, sângerare menstruală abundentă sau prelungită sau lipsă a menstruaţiei; - tulburări musculare cum sunt slăbiciune musculară şi spasme muculare, durere articulară, durere musculară şi de spate; - leziuni ale nervilor de la nivelul sistemului nervos periferic; - transpiraţii nocturne, mâncărimi, erupţie trecătoare pe piele inclusiv pustule pe piele, infecţie a pielii, inflamaţie a porilor pielii sau părului, acumulare de lichide în celule sau ţesuturi. Mai puțin frecvente: pot să afecteze până la 1 persoană din 100 - vise neobişnuite; - pierdere sau modificare a simţului gustului; - cădere a părului; - o anomalie pe electrocardiogramă (ECG), numită bloc atrioventricular; - formare de plăci la nivelul peretelui interior al arterelor, care pot să determine infarct miocardic sau accident vascular cerebral; - inflamaţie a vaselor de sânge şi a capilarelor; - inflamaţie a căilor biliare; - tremurături necontrolate ale corpului; - constipaţie; - inflamaţie a venelor profunde asociată cu un cheag de sânge; - uscăciune a gurii; - incapacitate de a vă controla intestinele; - inflamaţie a primei porţiuni a intestinului subţire imediat după stomac, leziuni sau ulcer la nivelul tractului digestiv, sângerări din tractul intestinal sau rect; - prezenţa de celule roşii în urină; - colorarea în galben a pielii sau a albului ochilor (icter); - depozite de grăsime în ficat, ficat mărit; - lipsa funcţionării testiculelor; - debutul unor simptome determinate de o infecţie inaparentă în organismul dumneavoastră (reconstituire a imunităţii); - creştere a poftei de mâncare; 8 - valori neobişnuit de crescute ale bilirubinei (un pigment produs prin distrugerea celulelor roşii din sânge) în sânge; - scădere a dorinţei sexuale; - inflamaţie a rinichilor; - distrugere a ţesutului osos cauzată de aportul scăzut de sânge la nivelul zonei respective; - leziuni sau ulceraţii la nivelul gurii, inflamaţie a stomacului şi intestinelor; - insuficienţă renală - distrugere a fibrelor musculare care determină eliberarea componentelor fibrelor musculare (mioglobină) în fluxul sanguin; - zgomote în ureche sau în ambele urechi, cum sunt zumzet, ţiuit sau şuierătură; - tremurături; - închidere neobișnuită a unei valve (valva tricuspidă a inimii); - vertij (senzaţie de învârtire); - tulburări la nivelul ochiului, vedere neobișnuită; - creştere în greutate. Rare: pot să afecteze până la 1 persoană din 1000 • erupţii şi pustule severe sau care pun viaţa în pericol pe piele (sindrom Stevens-Johnson şi eritem polimorf). Cu frecvență necunoscută: frecvența nu poate fi estimată din datele disponibile • pietre la rinichi. Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să spuneți medicului dumneavoastră sau farmacistului. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Lopinavir/Ritonavir Accord − Nu lăsaţi acest medicament la vederea şi îndemâna copiilor. − Nu utilizaţi Lopinavir/Ritonavir Accord după data de expirare înscrisă pe ambalaj după „EXP“. − Acest medicament nu necesită condiţii speciale de păstrare. − Nu utilizaţi acest medicament dacă observați orice modificare de culoare. Cum trebuie aruncat Lopinavir/Ritonavir Accord neutilizat − Nu aruncaţi niciun medicament pe calea apei sau a reziduurilor menajere. − Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Lopinavir/Ritonavir Accord Substanţele active sunt lopinavir şi ritonavir. 9 Fiecare comprimat de Lopinavir/Ritonavir Accord conţine lopinavir 200 mg și ritonavir 50 mg. Celelalte componente sunt: Nucleu: Copovidonă, laurat de sorbitan, dioxid de siliciu coloidal anhidru, stearilfumarat de sodiu. Film: Hipromeloză, dioxid de titan (E 171), macrogol 400, hidroxipropilceluloză, talc, dioxid de siliciu coloidal anhidru, oxid galben de fer (E 172), polisorbat 80. Cum arată Lopinavir/Ritonavir Accord şi conţinutul ambalajului Comprimatele Lopinavir/Ritonavir Accord sunt de culoare galbenă, ovale, biconvexe, marcate cu „H“ pe o faţă şi cu „L3“ pe cealaltă faţă. Lopinavir/Ritonavir Accord 200 mg/50 mg comprimate filmate sunt disponibile în ambalaje de 120 comprimate (1 flacon din plastic cu 120 comprimate) şi 360 comprimate (3 flacoane din plastic cu 120 comprimate). Sunt disponibile de asemenea în blistere sub formă de ambalaje multiple care conţin 60 și 120 comprimate (1 ambalaj cu 120 comprimate sau 3 ambalaje a 40 comprimate). Este posibil ca nu toate mărimile de ambalaj să fie comercializate. "
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. • Păstraţi acest prospect. S-ar putea să fie necesar să-l recitiţi. • Dacă aveţi orice întrebări suplimentare, adresaţi-vă medicului dumneavoastră sau farmacistului. • Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. • Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Metformin Accord şi pentru ce se utilizează 2. Ce trebuie să ştiţi înainte să luați Metformin Accord 3. Cum să luați Metformin Accord 4. Reacţii adverse posibile 5. Cum se păstrează Metformin Accord 6. Conţinutul ambalajului şi alte informaţii 1. Ce este Metformin Accord şi pentru ce se utilizează Metformin Accord comprimate cu eliberare prelungită conţine substanța activă clorhidrat de metformin și aparține unui grup de medicamente numite biguanide, utilizate pentru tratamentul diabetului zaharat de tip 2 (non-insulinodependent). Metformin Accord este utilizat împreună cu dieta și exercițiile fizice pentru a reduce riscul de a dezvolta diabet zaharat de tip 2 la adulții supraponderali, când doar dieta și exercițiile fizice timp de 3 până la 6 luni nu au fost suficiente pentru a controla glucoza din sânge. Aveți risc crescut de a dezvolta diabet zaharat de tip 2 dacă aveți afecțiuni suplimentare precum hipertensiunea arterială, vârsta peste 40 de ani, o cantitate anormală de lipide (grăsime) în sânge sau un istoric de diabet zaharat în timpul sarcinii. Medicamentul este eficient în special dacă aveți vârsta sub 45 de ani, sunteți foarte supraponderal, aveți niveluri ridicate ale glicemiei după o masă sau ați dezvoltat diabet în timpul sarcinii. Metformin Accord este utilizat în tratamentul diabetului de tip 2, atunci când doar dieta şi exerciţiile fizice nu sunt suficiente pentru controlul valorilor glucozei (zahărului) din sângele dumneavoastră. Insulina este un hormon care ajută ţesuturile să preia glucoza din sânge şi să o transforme în energie sau să o stocheze pentru a o folosi ulterior. Pancreasul pacienților cu diabet zaharat de tip 2 nu produce suficientă insulină sau organismul acestora nu poate utiliza în mod corespunzător insulina produsă. Acest fapt duce la creşterea concentrației de glucoză în sânge, lucru care poate provoca o serie de probleme grave pe termen lung, deci este important să continuaţi să luaţi medicamentul dumneavoastră, chiar dacă nu aveţi simptome evidente. Metformin Accord face organismul mai sensibil la insulină și ajută organismul să utilizeze glucoza în mod corespunzător. 2 Administrarea de Metformin Accord poate fi asociată fie cu o stabilizare a greutăţii, fie cu o scădere modestă în greutate. Comprimatele de Metformin Accord sunt special formulate pentru a eliberat treptat medicamentul în organismul dumneavoastră, fiind astfel diferite de alte comprimate conținând memtformin. 2. Ce trebuie să ştiţi înainte să utilizaţi Metformin Accord Nu utilizaţi Metformin Accord dacă: • sunteţi alergic la clorhidrat de metformin sau la oricare dintre celelalte componente ale acestui medicament (enumerate la pct. 6). O reacţie alergică poate provoca o erupţie pe piele, mâncărime sau dificultăţi la respiraţie. • aveți diabet zaharat necontrolat, cu manifestări cum sunt, de exemplu, hiperglicemie severă (glicemie crescută), greaţă, vărsături, diaree, scădere rapidă în greutate, acidoză lactică (vezi pct. „Riscul de acidoza lactică” mai jos) sau cetoacidoză. Cetoacidoza este o afecțiune în care substanţele numite „corpi cetonici” se acumulează în sânge și pot duce la precomă diabetică. Simptomele includ dureri de stomac, respiraţie rapidă şi profundă, somnolenţă sau puteți observa un miros de fructe neobişnuit al respiraţiei. • ați pierdut prea multă apă din organism (deshidratare). Deshidratarea poate duce la tulburări ale rinichilor, care pot creşte riscul de acidoză lactică (vezi pct. „Atenționări și precauții”). • aveţi probleme cu ficatul. • aveţi insuficiență renală severă. • aveţi o infecţie severă, cum este o infecţie care vă afectează plămânii, bronhiile sau rinichii. Infecţiile severe pot determina afecţiuni ale rinichilor, care pot creşte riscul de acidoză lactică (vezi pct. „Atenţionări şi precauţii”). • aţi fost tratat de insuficienţă cardiacă acută, aţi avut recent un infarct miocardic sau aveţi probleme circulatorii severe sau dificultăţi la respiraţie. Acestea pot duce la o lipsă de oxigen în ţesuturi, care poate creşte riscul de acidoză lactică (vezi pct. „Atenționări și precauții”). • obişnuiţi să consumaţi cantităţi însemnate de alcool. • aveți mai puțin de 18 ani. Atenţionări şi precauţii Riscul de acidoză lactică Metformin Accord poate determina o complicaţie foarte rară, dar foarte gravă, numită acidoză lactică, în special dacă rinichii dumneavoastră nu funcţionează corespunzător. Riscul de a dezvolta acidoză lactică este crescut, de asemenea, de diabetul necontrolat, infecții grave, dietă restrictivă prelungită sau consum de alcool, deshidratare (vezi informații suplimentare mai jos), probleme ale ficatului sau orice boală în care o parte a organismului are un aport scăzut de oxigen (cum sunt afecțiunile cardiace severe acute). Dacă prezentați unul dintre aceste simptome, discutați cu medicul dumneavoastră pentru instrucțiuni suplimentare. Opriți administrarea Metformin Accord pentru o perioadă scurtă de timp dacă aveţi o afecțiune care poate fi asociată cu deshidratare (pierdere semnificativă a lichidelor din organism), cum sunt vărsături severe, diaree, febră, expunere la căldură sau dacă beţi mai puțin lichide decât în mod normal. Discutaţi cu medicul dumneavoastră pentru instrucţiuni suplimentare. Opriţi administrarea Metformin Accord şi contactaţi imediat un doctor sau mergeți la cel mai apropiat spital dacă prezentați unele dintre simptomele acidozei lactice, deoarece această afecțiune poate duce la comă. Simptomele acidozei lactice includ: • vărsături • dureri de stomac (durere abdominală) • crampe musculare • o stare generală de rău însoțită de oboseală severă • dificultăți la respirație 3 • temperatură corporală scăzută și bătăi lente ale inimii Acidoza lactică este o urgență medicală și trebuie tratată în cadrul unui spital. Dacă trebuie să vi se efectueze o intervenție chirurgicală majoră, trebuie să opriți utilizarea Metformin Accord în timpul procedurii și o anumită perioadă de timp după aceasta. Medicul dumneavoastră va stabili cand trebuie să opriți și să reluați tratamentul cu Metformin Accord. În timpul tratamentului cu Metformin Accord, medicul dumneavoastră vă va verifica funcţia renală cel puţin o dată pe an sau mai frecvent dacă sunteţi în vârstă și / sau dacă funcţia renală se deteriorează. Dacă aveți vârsta mai mare de 75 de ani, tratamentul cu Metformin Accord nu trebuie inițiat pentru a reduce riscul de apariție a diabetului de tip 2. Puteţi vedea unele resturi de comprimate în scaun. Nu vă faceţi griji-acest lucru este normal pentru acest tip de comprimat. Trebuie să continuaţi să respectaţi orice recomandări referitoare la regimul alimentar pe care vi le-a făcut medicul dumneavoastră și să continuați să consumați carbohidrați cu regularitate pe parcursul zilei. Nu întrerupeți administrarea acestui medicament fără să discutați cu medicul dumneavoastră. Metformin Accord împreună cu alte medicamente Dacă este nevoie de o injectare în sânge de substanţe de contrast pe bază de iod, de exemplu pentru examinare cu raze X sau scanări, trebuie să întrerupeți administrarea Metformin Accord înainte sau în momentul injectării. Medicul dumneavoastră va stabili când trebuie să întrerupeți și să reluați tratamentul cu Metformin Accord. Spuneţi medicului dumneavoastră dacă utilizaţi, aţi utilizat recent sau s-ar putea să utilizaţi orice alte medicamente. Trebuie să efectuaţi mai frecvent teste ale zahărului din sânge sau medicul dumneavoastră vă poate ajusta doza de Metformin Accord. Este important să menţionaţi în special următoarele medicamente: • Coticosteroizi cum sunt prednisolon, mometazonă, beclometazonă. • Medicamente care cresc producerea de urină (diuretice, cum este furosemidul). • Medicamente utilizate pentru tratarea durerii și inflamației (inhibitori ai AINS și COX-2, cum sunt ibuprofen și celecoxib) • Anumite medicamente pentru tratamentul hipertensiunii arteriale (inhibitori ai ECA și antagoniști ai receptorilor de angiotensină II) • Medicamente simpatomimetice, inclusiv adrenalină și dopamină, utilizate pentru tratamentul infarctului miocardic și tensiunii arteriale mici. Adrenalina este inclusă și în unele anestezice dentare. • Medicamente care pot modifica cantitatea de Metformin Accord în sânge, mai ales dacă aveți funcția rinichilor diminuată (cum sunt verapamil, rifampicină, cimetidină, dolutegravir, ranolazină, trimetoprim, vandetanib, isavuconazol, crizotinib, olaparib). Metformin Accord împreună cu alcool Nu consumaţi alcool în exces în timpul tratamentului cu Metformin Accord, deoarece acesta poate creşte riscul de acidoză lactică (vezi pct. „Atenționări și precauții”). Sarcina și alăptarea Nu luați Metformin Accord dacă sunteți gravidă sau alăptați, credeți că ați putea fi gravidă sau intenționați să rămâneți gravidă. Adresaţi-vă medicului dumneavoastră sau farmacistului pentru recomandări înainte de a lua acest medicament. Conducerea vehiculelor şi folosirea utilajelor 4 Metformin Accord atunci când este luat singur nu cauzează simptome de hipoglicemie (valoare scăzută a glucozei din sânge), cum sunt slăbiciune, confuzie și transpirație excesivă, astfel încât nu vă va afecta capacitatea de a conduce sau de a folosi utilaje. Totuşi, dacă luaţi Metformin Accord împreună cu alte medicamente pentru tratamentul diabetului zaharat poate să apară hipoglicemia, deci trebuie să aveţi grijă deosebită atunci când conduceţi vehicule sau folosiţi utilaje. Informații despre compoziția Metformin Accord Acest medicament conține sodiu mai puțin de 1 mmol (23 mg) per comprimat, adică practic „nu conține sodiu”. 3. Cum să utilizaţi Metformin Accord Medicul dumneavoastră vă poate prescrie Metformin Accord pentru a-l administra singur sau în asociere cu alte medicamente antidiabetice orale sau insulină. Utilizaţi întotdeauna acest medicament exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. Înghițiti comprimatele întregi cu un pahar de apă, fără a le mesteca. Doza recomandată În mod normal, trebuie să începeţi tratamentul cu o doză de 500 mg Metformin Accord, zilnic. După ce aţi luat Metformin Accord timp de aproximativ 2 săptămâni, medicul dumneavoastră vă va măsura glicemia şi vă va ajusta doza. Doza maximă recomandată este de 2000 mg Metformin Accord pe zi. Dacă aveți funcția rinichilor diminuată, medicul dumneavoastră vă poate prescrie o doză mai mică. În mod normal, trebuie să luaţi comprimatele o dată pe zi, în timpul cinei. În anumite cazuri, medicul dumneavoastră vă poate recomanda să luați comprimatele de două ori pe zi. Luaţi întotdeauna comprimatele în timpul mesei. Dacă utilizaţi mai mult Metformin Accord decât trebuie Dacă aţi luat mai multe comprimate decât ar fi trebuit, nu trebuie să vă faceți griji, dar dacă aveți simptome neobișnuite, discutați cu medicul dumneavoastră. Dacă doza este foarte mare, se poate instala acidoza lactică. Simptomele acidozei lactice sunt nespecifice, cu manifestări cum ar fi vărsături, durere de burtă (durere abdominală) asociată cu crampe musculare, stare generală de rău cu stare de oboseală marcată și dificultate la respiraţie. Simptomele ulterioare sunt reducerea temperaturii corporale și bătăi lente ale inimii. Dacă prezentați unul dintre aceste simptome, trebuie să solicitați imediat asistență medicală, deoarece acidoza lactică poate duce la comă. Opriți administrarea de Metformin Accord și contactaţi-l imediat pe medicul dumneavoastră sau mergeți la cel mai apropiat spital. Dacă uitaţi să utilizaţi Metformin Accord Luați doza imediat ce vă amintiți, împreună cu mâncare. Nu luaţi o doză dublă pentru a compensa doza uitată. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. 5 Metformin Accord poate provoca o reacție adversă foarte rară (poate afecta până la 1 din 10000 persoane), dar foarte gravă numită acidoză lactică (vezi pct. „Atenționări și precauții”). Dacă aceasta se întâmplă, opriți administrarea de Metformin Accord și contactați-l imediat pe medicul dumneavoastră sau mergeți la cel mai apropiat spital, deoarece acidoza lactică poate duce la comă. Metformin Accord poate determina rezultate anormale ale testelor funcției ficatului și hepatită (inflamație a ficatului) ce poate duce la apariția icterului (poate afecta până 1 din 10000 persoane). Dacă observați îngălbenirea albului ochilor și/sau a pielii, adresați-vă imediat medicului dumneavoastră. Alte reacții adverse posibile sunt enumerate în funcție de frecvență, după cum urmează: Reacţii adverse foarte frecvente (afectează mai mult de 1 din 10 persoane) • diaree, greaţă, vărsături, dureri de burtă (durere abdominală) şi pierdere a poftei de mâncare. Dacă aveți aceste reacții adverse, nu întrerupeți administrarea comprimatelor, deoarece aceste simptome vor dispărea în mod normal în aproximativ 2 săptămâni. Este utilă administrarea comprimatelor în timpul sau imediat după mese. Reacţii adverse frecvente (afectează mai puțin de 1 din 10 persoane, dar mai mult de 1 din 100 persoane) • tulburări ale gustului. Reacţii adverse foarte rare (afectează mai puțin de 1 din 10000 persoane) • concentraţie redusă de vitamină B12 în sânge. • reacţii la nivelul cum sunt înroșire a pielii, mâncărimi sau erupţie pe piele asociată cu mâncărimi (urticarie). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Metformin Accord Nu lăsaţi acest medicament la vederea şi îndemâna copiilor. Acest medicament nu necesită condiții speciale de păstrare. Nu utilizaţi acest medicament după data de expirare, înscrisă pe cutie după EXP. Data de expirare se referă la ultima zi a lunii respective. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Metformin Accord Fiecare comprimat cu eliberare prelungită conţine ca și substanţă activă clorhidrat de metformin 500 mg,. Celelalte componente sunt: celuloză microcristalină, hipromeloză K 100M, dioxid de siliciu coloidal anhidru și stearat de magneziu. 6 Cum arată Metformin Accord şi conţinutul ambalajului Metformin Accord 500 mg se prezintă sub formă de comprimate de culoare albă până la aproape albă, biconvexe, în formă de capsulă, fără film, cu dimensiuni de aproximativ 19,x mm x 9,3 mm, ştanţate pe o faţă cu „FN1” și netede pe cealaltă față. Metformin Accord este disponibil în cutii cu blistere din Al-PVC/PVDC sau cutii cu blistere din OPA-AlPVC/Al care conțin 28, 30, 50, 56, 60, 90 și 100 comprimate cu eliberare prelungită. "
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. • Păstraţi acest prospect. S-ar putea să fie necesar să-l recitiţi. • Dacă aveţi orice întrebări suplimentare, adresaţi-vă medicului dumneavoastră sau farmacistului. • Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. • Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Metformin Accord şi pentru ce se utilizează 2. Ce trebuie să ştiţi înainte să luați Metformin Accord 3. Cum să luați Metformin Accord 4. Reacţii adverse posibile 5. Cum se păstrează Metformin Accord 6. Conţinutul ambalajului şi alte informaţii 1. Ce este Metformin Accord şi pentru ce se utilizează Metformin Accord comprimate cu eliberare prelungită conţine substanța activă clorhidrat de metformin și aparține unui grup de medicamente numite biguanide, utilizate pentru tratamentul diabetului zaharat de tip 2 (non-insulinodependent). Metformin Accord este utilizat împreună cu dieta și exercițiile fizice pentru a reduce riscul de a dezvolta diabet zaharat de tip 2 la adulții supraponderali, când doar dieta și exercițiile fizice timp de 3 până la 6 luni nu au fost suficiente pentru a controla glucoza din sânge. Aveți risc crescut de a dezvolta diabet zaharat de tip 2 dacă aveți afecțiuni suplimentare precum hipertensiunea arterială, vârsta peste 40 de ani, o cantitate anormală de lipide (grăsime) în sânge sau un istoric de diabet zaharat în timpul sarcinii. Medicamentul este eficient în special dacă aveți vârsta sub 45 de ani, sunteți foarte supraponderal, aveți niveluri ridicate ale glicemiei după o masă sau ați dezvoltat diabet în timpul sarcinii. Metformin Accord este utilizat în tratamentul diabetului de tip 2, atunci când doar dieta şi exerciţiile fizice nu sunt suficiente pentru controlul valorilor glucozei (zahărului) din sângele dumneavoastră. Insulina este un hormon care ajută ţesuturile să preia glucoza din sânge şi să o transforme în energie sau să o stocheze pentru a o folosi ulterior. Pancreasul pacienților cu diabet zaharat de tip 2 nu produce suficientă insulină sau organismul acestora nu poate utiliza în mod corespunzător insulina produsă. Acest fapt duce la creşterea concentrației de glucoză în sânge, lucru care poate provoca o serie de probleme grave pe termen lung, deci este important să continuaţi să luaţi medicamentul dumneavoastră, chiar dacă nu aveţi simptome evidente. Metformin Accord face organismul mai sensibil la insulină și ajută organismul să utilizeze glucoza în mod corespunzător. 2 Administrarea de Metformin Accord poate fi asociată fie cu o stabilizare a greutăţii, fie cu o scădere modestă în greutate. Comprimatele de Metformin Accord sunt special formulate pentru a eliberat treptat medicamentul în organismul dumneavoastră, fiind astfel diferite de alte comprimate conținând memtformin. 2. Ce trebuie să ştiţi înainte să utilizaţi Metformin Accord Nu utilizaţi Metformin Accord dacă: • sunteţi alergic la clorhidrat de metformin sau la oricare dintre celelalte componente ale acestui medicament (enumerate la pct. 6). O reacţie alergică poate provoca o erupţie pe piele, mâncărime sau dificultăţi la respiraţie. • aveți diabet zaharat necontrolat, cu manifestări cum sunt, de exemplu, hiperglicemie severă (glicemie crescută), greaţă, vărsături, diaree, scădere rapidă în greutate, acidoză lactică (vezi pct. „Riscul de acidoza lactică” mai jos) sau cetoacidoză. Cetoacidoza este o afecțiune în care substanţele numite „corpi cetonici” se acumulează în sânge și pot duce la precomă diabetică. Simptomele includ dureri de stomac, respiraţie rapidă şi profundă, somnolenţă sau puteți observa un miros de fructe neobişnuit al respiraţiei. • ați pierdut prea multă apă din organism (deshidratare). Deshidratarea poate duce la tulburări ale rinichilor, care pot creşte riscul de acidoză lactică (vezi pct. „Atenționări și precauții”). • aveţi probleme cu ficatul. • aveţi insuficiență renală severă. • aveţi o infecţie severă, cum este o infecţie care vă afectează plămânii, bronhiile sau rinichii. Infecţiile severe pot determina afecţiuni ale rinichilor, care pot creşte riscul de acidoză lactică (vezi pct. „Atenţionări şi precauţii”). • aţi fost tratat de insuficienţă cardiacă acută, aţi avut recent un infarct miocardic sau aveţi probleme circulatorii severe sau dificultăţi la respiraţie. Acestea pot duce la o lipsă de oxigen în ţesuturi, care poate creşte riscul de acidoză lactică (vezi pct. „Atenționări și precauții”). • obişnuiţi să consumaţi cantităţi însemnate de alcool. • aveți mai puțin de 18 ani. Atenţionări şi precauţii Riscul de acidoză lactică Metformin Accord poate determina o complicaţie foarte rară, dar foarte gravă, numită acidoză lactică, în special dacă rinichii dumneavoastră nu funcţionează corespunzător. Riscul de a dezvolta acidoză lactică este crescut, de asemenea, de diabetul necontrolat, infecții grave, dietă restrictivă prelungită sau consum de alcool, deshidratare (vezi informații suplimentare mai jos), probleme ale ficatului sau orice boală în care o parte a organismului are un aport scăzut de oxigen (cum sunt afecțiunile cardiace severe acute). Dacă prezentați unul dintre aceste simptome, discutați cu medicul dumneavoastră pentru instrucțiuni suplimentare. Opriți administrarea Metformin Accord pentru o perioadă scurtă de timp dacă aveţi o afecțiune care poate fi asociată cu deshidratare (pierdere semnificativă a lichidelor din organism), cum sunt vărsături severe, diaree, febră, expunere la căldură sau dacă beţi mai puțin lichide decât în mod normal. Discutaţi cu medicul dumneavoastră pentru instrucţiuni suplimentare. Opriţi administrarea Metformin Accord şi contactaţi imediat un doctor sau mergeți la cel mai apropiat spital dacă prezentați unele dintre simptomele acidozei lactice, deoarece această afecțiune poate duce la comă. Simptomele acidozei lactice includ: • vărsături • dureri de stomac (durere abdominală) • crampe musculare • o stare generală de rău însoțită de oboseală severă • dificultăți la respirație 3 • temperatură corporală scăzută și bătăi lente ale inimii Acidoza lactică este o urgență medicală și trebuie tratată în cadrul unui spital. Dacă trebuie să vi se efectueze o intervenție chirurgicală majoră, trebuie să opriți utilizarea Metformin Accord în timpul procedurii și o anumită perioadă de timp după aceasta. Medicul dumneavoastră va stabili cand trebuie să opriți și să reluați tratamentul cu Metformin Accord. În timpul tratamentului cu Metformin Accord, medicul dumneavoastră vă va verifica funcţia renală cel puţin o dată pe an sau mai frecvent dacă sunteţi în vârstă și / sau dacă funcţia renală se deteriorează. Dacă aveți vârsta mai mare de 75 de ani, tratamentul cu Metformin Accord nu trebuie inițiat pentru a reduce riscul de apariție a diabetului de tip 2. Puteţi vedea unele resturi de comprimate în scaun. Nu vă faceţi griji-acest lucru este normal pentru acest tip de comprimat. Trebuie să continuaţi să respectaţi orice recomandări referitoare la regimul alimentar pe care vi le-a făcut medicul dumneavoastră și să continuați să consumați carbohidrați cu regularitate pe parcursul zilei. Nu întrerupeți administrarea acestui medicament fără să discutați cu medicul dumneavoastră. Metformin Accord împreună cu alte medicamente Dacă este nevoie de o injectare în sânge de substanţe de contrast pe bază de iod, de exemplu pentru examinare cu raze X sau scanări, trebuie să întrerupeți administrarea Metformin Accord înainte sau în momentul injectării. Medicul dumneavoastră va stabili când trebuie să întrerupeți și să reluați tratamentul cu Metformin Accord. Spuneţi medicului dumneavoastră dacă utilizaţi, aţi utilizat recent sau s-ar putea să utilizaţi orice alte medicamente. Trebuie să efectuaţi mai frecvent teste ale zahărului din sânge sau medicul dumneavoastră vă poate ajusta doza de Metformin Accord. Este important să menţionaţi în special următoarele medicamente: • Coticosteroizi cum sunt prednisolon, mometazonă, beclometazonă. • Medicamente care cresc producerea de urină (diuretice, cum este furosemidul). • Medicamente utilizate pentru tratarea durerii și inflamației (inhibitori ai AINS și COX-2, cum sunt ibuprofen și celecoxib) • Anumite medicamente pentru tratamentul hipertensiunii arteriale (inhibitori ai ECA și antagoniști ai receptorilor de angiotensină II) • Medicamente simpatomimetice, inclusiv adrenalină și dopamină, utilizate pentru tratamentul infarctului miocardic și tensiunii arteriale mici. Adrenalina este inclusă și în unele anestezice dentare. • Medicamente care pot modifica cantitatea de Metformin Accord în sânge, mai ales dacă aveți funcția rinichilor diminuată (cum sunt verapamil, rifampicină, cimetidină, dolutegravir, ranolazină, trimetoprim, vandetanib, isavuconazol, crizotinib, olaparib). Metformin Accord împreună cu alcool Nu consumaţi alcool în exces în timpul tratamentului cu Metformin Accord, deoarece acesta poate creşte riscul de acidoză lactică (vezi pct. „Atenționări și precauții”). Sarcina și alăptarea Nu luați Metformin Accord dacă sunteți gravidă sau alăptați, credeți că ați putea fi gravidă sau intenționați să rămâneți gravidă. Adresaţi-vă medicului dumneavoastră sau farmacistului pentru recomandări înainte de a lua acest medicament. Conducerea vehiculelor şi folosirea utilajelor 4 Metformin Accord atunci când este luat singur nu cauzează simptome de hipoglicemie (valoare scăzută a glucozei din sânge), cum sunt slăbiciune, confuzie și transpirație excesivă, astfel încât nu vă va afecta capacitatea de a conduce sau de a folosi utilaje. Totuşi, dacă luaţi Metformin Accord împreună cu alte medicamente pentru tratamentul diabetului zaharat poate să apară hipoglicemia, deci trebuie să aveţi grijă deosebită atunci când conduceţi vehicule sau folosiţi utilaje. Informații despre compoziția Metformin Accord Acest medicament conține sodiu mai puțin de 1 mmol (23 mg) per comprimat, adică practic „nu conține sodiu”. 3. Cum să utilizaţi Metformin Accord Medicul dumneavoastră vă poate prescrie Metformin Accord pentru a-l administra singur sau în asociere cu alte medicamente antidiabetice orale sau insulină. Utilizaţi întotdeauna acest medicament exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. Înghițiti comprimatele întregi cu un pahar de apă, fără a le mesteca. Doza recomandată În mod normal, trebuie să începeţi tratamentul cu o doză de 500 mg Metformin Accord, zilnic. După ce aţi luat Metformin Accord timp de aproximativ 2 săptămâni, medicul dumneavoastră vă va măsura glicemia şi vă va ajusta doza. Doza maximă recomandată este de 2000 mg Metformin Accord pe zi. Dacă aveți funcția rinichilor diminuată, medicul dumneavoastră vă poate prescrie o doză mai mică. În mod normal, trebuie să luaţi comprimatele o dată pe zi, în timpul cinei. În anumite cazuri, medicul dumneavoastră vă poate recomanda să luați comprimatele de două ori pe zi. Luaţi întotdeauna comprimatele în timpul mesei. Dacă utilizaţi mai mult Metformin Accord decât trebuie Dacă aţi luat mai multe comprimate decât ar fi trebuit, nu trebuie să vă faceți griji, dar dacă aveți simptome neobișnuite, discutați cu medicul dumneavoastră. Dacă doza este foarte mare, se poate instala acidoza lactică. Simptomele acidozei lactice sunt nespecifice, cu manifestări cum ar fi vărsături, durere de burtă (durere abdominală) asociată cu crampe musculare, stare generală de rău cu stare de oboseală marcată și dificultate la respiraţie. Simptomele ulterioare sunt reducerea temperaturii corporale și bătăi lente ale inimii. Dacă prezentați unul dintre aceste simptome, trebuie să solicitați imediat asistență medicală, deoarece acidoza lactică poate duce la comă. Opriți administrarea de Metformin Accord și contactaţi-l imediat pe medicul dumneavoastră sau mergeți la cel mai apropiat spital. Dacă uitaţi să utilizaţi Metformin Accord Luați doza imediat ce vă amintiți, împreună cu mâncare. Nu luaţi o doză dublă pentru a compensa doza uitată. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. 5 Metformin Accord poate provoca o reacție adversă foarte rară (poate afecta până la 1 din 10000 persoane), dar foarte gravă numită acidoză lactică (vezi pct. „Atenționări și precauții”). Dacă aceasta se întâmplă, opriți administrarea de Metformin Accord și contactați-l imediat pe medicul dumneavoastră sau mergeți la cel mai apropiat spital, deoarece acidoza lactică poate duce la comă. Metformin Accord poate determina rezultate anormale ale testelor funcției ficatului și hepatită (inflamație a ficatului) ce poate duce la apariția icterului (poate afecta până 1 din 10000 persoane). Dacă observați îngălbenirea albului ochilor și/sau a pielii, adresați-vă imediat medicului dumneavoastră. Alte reacții adverse posibile sunt enumerate în funcție de frecvență, după cum urmează: Reacţii adverse foarte frecvente (afectează mai mult de 1 din 10 persoane) • diaree, greaţă, vărsături, dureri de burtă (durere abdominală) şi pierdere a poftei de mâncare. Dacă aveți aceste reacții adverse, nu întrerupeți administrarea comprimatelor, deoarece aceste simptome vor dispărea în mod normal în aproximativ 2 săptămâni. Este utilă administrarea comprimatelor în timpul sau imediat după mese. Reacţii adverse frecvente (afectează mai puțin de 1 din 10 persoane, dar mai mult de 1 din 100 persoane) • tulburări ale gustului. Reacţii adverse foarte rare (afectează mai puțin de 1 din 10000 persoane) • concentraţie redusă de vitamină B12 în sânge. • reacţii la nivelul cum sunt înroșire a pielii, mâncărimi sau erupţie pe piele asociată cu mâncărimi (urticarie). Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Metformin Accord Nu lăsaţi acest medicament la vederea şi îndemâna copiilor. Acest medicament nu necesită condiții speciale de păstrare. Nu utilizaţi acest medicament după data de expirare, înscrisă pe cutie după EXP. Data de expirare se referă la ultima zi a lunii respective. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Metformin Accord Fiecare comprimat cu eliberare prelungită conţine ca și substanţă activă clorhidrat de metformin 500 mg,. Celelalte componente sunt: celuloză microcristalină, hipromeloză K 100M, dioxid de siliciu coloidal anhidru și stearat de magneziu. 6 Cum arată Metformin Accord şi conţinutul ambalajului Metformin Accord 500 mg se prezintă sub formă de comprimate de culoare albă până la aproape albă, biconvexe, în formă de capsulă, fără film, cu dimensiuni de aproximativ 19,x mm x 9,3 mm, ştanţate pe o faţă cu „FN1” și netede pe cealaltă față. Metformin Accord este disponibil în cutii cu blistere din Al-PVC/PVDC sau cutii cu blistere din OPA-AlPVC/Al care conțin 28, 30, 50, 56, 60, 90 și 100 comprimate cu eliberare prelungită. "
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Miglustat Accord şi pentru ce se utilizează 2. Ce trebuie să ştiţi înainte să luaţi Miglustat Accord 3. Cum să luaţi Miglustat Accord 4. Reacţii adverse posibile 5. Cum se păstrează Miglustat Accord 6. Conţinutul ambalajului şi alte informaţii 1. Ce este Miglustat Accord şi pentru ce se utilizează Miglustat Accord conţine substanţa activă miglustat care face parte dintr-o grupă de medicamente care acţionează asupra metabolismului. Acest medicament este utilizat pentru tratamentul a două afecţiuni: Miglustat Accord este utilizat pentru tratamentul bolii Gaucher de tip I, uşoară până la moderată la adulţi. În boala Gaucher de tip I, o substanţă numită glucozilceramidă nu este eliminată din organism. Aceasta se acumulează în anumite celule ale sistemului imunitar al organismului. Acest proces are drept rezultat creşterea volumului ficatului şi splinei, anomalii la nivelul celulelor sanguine şi afectare osoasă. Tratamentul uzual pentru boala Gaucher de tip I este terapia de substituţie enzimatică. Miglustat Accord se utilizează numai în cazul în care pacientul nu poate fi supus terapiei de substituţie enzimatică. De asemenea, Miglustat Accord este utilizat pentru tratamentul simptomelor neurologice ale bolii Niemann-Pick de tip C la adulţi, adolescenţi şi copii. Dacă aveţi boala Niemann-Pick de tip C, în celulele din creier se acumulează grăsimi, cum sunt glicosfingolipidele. Aceasta poate determina tulburări ale funcţiilor neurologice, cum sunt mişcările lente ale ochilor, echilibrul, deglutiţia (înghiţirea) şi memoria, dar şi convulsii. Miglustat Accord acţionează prin inhibarea unei enzime numite „glucozilceramid-sintetază”, responsabilă de primul pas în sinteza majorităţii glicosfingolipidelor. 2. Ce trebuie să ştiţi înainte să luaţi Miglustat Accord Nu luaţi Miglustat Accord 2 - dacă sunteţi alergic la miglustat sau la oricare dintre celelalte componente ale acestui medicament (enumerate la pct. 6). Atenţionări şi precauţii Înainte să luaţi Miglustat Accord, adresaţi-vă medicului dumneavoastră sau farmacistului - dacă suferiţi de boli renale - dacă suferiţi de boli hepatice Medicul dumneavoastră va efectua următoarele teste înainte de începerea tratamentului şi în timpul tratamentului cu Miglustat Accord: - testarea sensibilităţii nervoase la nivelul membrelor superioare şi inferioare - determinarea concentraţiilor plasmatice de vitamină B12 - monitorizarea creşterii - dacă sunteţi copil sau adolescent cu boală Niemann-Pick de tip C - monitorizarea numărului de trombocite sanguine Aceste teste se efectuează deoarece, în timpul tratamentului cu Miglustat Accord, unii pacienţi au prezentat senzaţii de furnicături sau amorţeli la nivelul membrelor superioare şi inferioare, sau o scădere în greutate. Testele ajută medicul dumneavoastră să decidă dacă aceste efecte apar din cauza bolii dumneavoastră sau a altor afecţiuni existente sau sunt reacţii adverse ale Miglustat Accord (vezi pct. 4 pentru detalii). Dacă aveţi diaree, medicul dumneavoastră vă poate recomanda să schimbaţi regimul alimentar, pentru a reduce cantitatea ingerată de lactoză şi carbohidraţi precum zahărul (din trestia de zahăr), să nu administraţi Miglustat Accord concomitent cu alimentele, sau să reduceţi temporar doza. În unele cazuri, medicul dumneavoastră vă poate prescrie medicamente antidiareice cum este loperamida. Dacă diareea nu răspunde la aceste măsuri sau dacă aveţi orice alt disconfort abdominal, adresaţi-vă medicului dumneavoastră. În acest caz, medicul dumneavoastră vă poate indica investigaţii suplimentare. Pacienţii de sex masculin trebuie să utilizeze metode contraceptive sigure în timpul tratamentului cu Miglustat Accord şi timp de 3 luni de la încetarea tratamentului. Copii şi adolescenţi Nu administraţi acest medicament copiilor şi adolescenţilor (cu vârsta sub 18 ani) cu boală Gaucher de tip I, întrucât nu se cunoaşte dacă are efect pentru această boală. Miglustat Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Spuneţi medicului dumneavoastră dacă luaţi medicamente care conţin imiglucerază, care se utilizează uneori concomitent cu Miglustat Accord. Acestea pot reduce cantitatea de Miglustat Accord din organismul dumneavoastră. Sarcina, alăptarea şi fertilitatea Nu luaţi Miglustat Accord dacă sunteţi gravidă sau dacă intenţionaţi să deveniţi. Adresaţi-vă medicului dumneavoastră pentru informaţii suplimentare. În timpul tratamentului cu Miglustat Accord, trebuie să utilizaţi metode contraceptive sigure. Nu alăptaţi în timpul tratamentului cu Miglustat Accord. Pacienţii de sex masculin trebuie să utilizeze metode sigure de contracepţie pe durata tratamentului cu Miglustat Accord şi timp de 3 luni după terminarea tratamentului. Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. Conducerea vehiculelor şi folosirea utilajelor 3 Miglustat Accord vă poate da o senzaţie de ameţeală. Nu conduceţi vehicule şi nu folosiţi utilaje dacă simţiţi ameţeală. Miglustat Accord conține sodiu Acest medicament conține mai puțin de 1 mmol (23 mg) de sodiu per capsulă, ceea ce înseamnă, practic „fără sodiu”. 3. Cum să luaţi Miglustat Accord Luaţi întotdeauna acest medicament exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. • Pentru boala Gaucher de tip 1: Pentru adulţi, doza uzuală este o capsulă (100 mg) de trei ori pe zi (dimineaţa, după-amiaza şi seara). Aceasta înseamnă o doză maximă zilnică de trei capsule (300 mg). Dacă aveţi probleme cu rinichii, este posibil să primiţi o doză iniţială mai mică. Dacă suferiţi de diaree când luaţi Miglustat Accord, este posibil ca medicul dumneavoastră să vă reducă doza, de exemplu la o capsulă (100 mg) o dată sau de două ori pe zi (vezi pct. 4). Medicul vă va spune cât timp va dura tratamentul în cazul dumneavoastră. Miglustat Accord se poate lua cu sau fără alimente. Capsula se înghite întreagă, cu un pahar cu apă. Pentru boala Niemann-Pick de tip C: Pentru adulţi şi adolescenţi (cu vârsta de peste 12 ani), doza uzuală este de două capsule (200 mg) de trei ori pe zi (dimineaţa, după-amiaza şi seara). Aceasta înseamnă o doză maximă zilnică de şase capsule (600 mg). Pentru copii cu vârsta sub 12 ani, medicul dumneavoastră va ajusta doza pentru boala Niemann-Pick de tip C. Miglustatul se poate lua cu sau fără alimente. Capsula se înghite întreagă, cu un pahar cu apă. Dacă luaţi mai mult Miglustat Accord decât trebuie Dacă luaţi mai multe capsule decât vi s-a recomandat, adresaţi-vă imediat medicului. În studiile clinice, miglustatul s-a utilizat în doze de până la 3000 g: aceasta a determinat scăderi ale numărului de leucocite din sânge şi alte reacţii adverse similare celor descrise la pct. 4. Dacă uitaţi să luaţi Miglustat Accord Luaţi următoarea capsulă la ora obişnuită. Nu luaţi o doză dublă pentru a compensa doza uitată. Dacă încetaţi să luaţi Miglustat Accord Nu încetaţi să luaţi Miglustat Accord fără să discutaţi cu medicul dumneavoastră. Dacă aveţi alte întrebări cu privire la utilizarea acestui medicament, adresaţi-vă medicului sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Cele mai grave reacţii adverse: Unii pacienţi au prezentat senzaţii de furnicături sau amorţeală la nivelul mâinilor şi picioarelor (observate frecvent). Acestea ar putea reprezenta semne de neuropatie periferică, datorată reacţiilor adverse ale Miglustat Accord, sau ar putea fi datorate bolilor existente. Medicul dumneavoastră vă va efectua câteva analize înainte şi în timpul tratamentului cu Miglustat Accord, pentru a evalua această situaţie (vezi pct. 2). 4 În cazul în care prezentaţi oricare dintre aceste reacţii, vă rugăm să vă adresaţi medicului dumneavoastră cât mai curând posibil. În cazul în care prezentaţi un tremor uşor, de regulă la nivelul mâinilor, adresaţi-vă medicului dumneavoastră cât mai curând posibil. Tremorul dispare adesea fără a fi necesară încetarea tratamentului. Uneori va fi necesar ca medicul dumneavoastră să reducă doza sau să oprească tratamentul cu Miglustat Accord pentru a înceta tremorul. Foarte frecvente – pot afecta mai mult de 1 persoană din 10 Reacţiile adverse cele mai frecvente sunt diareea, flatulenţa (gazele), durerile abdominale (de stomac), scăderea în greutate şi scăderea apetitului alimentar. În cazul în care slăbiţi la începutul tratamentului cu Miglustat Accord, nu vă îngrijoraţi. De obicei, scăderea în greutate încetează pe măsura continuării tratamentului. Frecvente – pot afecta până la 1 persoană din 10 Reacţiile adverse frecvente ale tratamentului includ durerile de cap, ameţeala, parestezia (furnicături sau amorţeală), coordonarea anormală, hipoestezia (reducerea sensibilităţii la atingere), dispepsia (arsuri la stomac), greaţa (senzaţia de rău), constipaţia şi vărsăturile, umflare sau disconfort la nivelul abdomenului (stomacului) şi trombocitopenie (reducerea numărului de trombocite din sânge). Simptomele neurologice şi trombocitopenia se pot datora bolii subiacente. Alte reacţii adverse posibile sunt spasme musculare sau slăbiciune, oboseală, frisoane şi stare generală de rău, depresie, tulburări de somn, tendinţa de a uita şi scăderea libidoului. Majoritatea pacienţilor manifestă una sau mai multe reacţii adverse, în general la iniţierea tratamentului sau la anumite intervale în timpul tratamentului. În cele mai multe cazuri, reacţiile adverse sunt uşoare şi dispar foarte repede. Dacă oricare dintre aceste reacţii adverse determină apariţia unor probleme, adresaţi-vă medicului dumneavoastră. Acesta vă poate reduce doza de Miglustat Accord sau vă poate indica alte medicamente pentru controlul acestora.  Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Miglustat Accord Nu lăsaţi acest medicament la vederea şi îndemâna copiilor. Nu luaţi acest medicament după data de expirare care este înscrisă pe cutie după „EXP”. Data de expirare se referă la ultima zi a lunii respective. Acest medicament nu necesită condiții speciale de păstrare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 5 6. Conţinutul ambalajului şi alte informaţii Ce conţine Miglustat Accord Substanţa activă este miglustat . Celelalte componente sunt amidonglicolat de sodiu (tip A), povidonă K30, stearat de magneziu, dioxid de titan (E171) și gelatină. Cum arată Miglustat Accord şi conţinutul ambalajului Miglustat Accord 100 mg se prezintă sub formă de capsule de mărimea 4 cu cap si corp de culoare alb opac, ce conţin un granulat de culoare albă până la aproape albă, ambalate în blistere din PVC-PEPCTFE/Al. Cutie cu 14x1 sau 84x1 capsule. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă și fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa Polonia Fabricantul G.L. Pharma GmbH Schlossplatz 1, Lannach 8502 Austria Acest medicament este autorizat în Statele Membre ale Spațiului Economic European sub următoare denumiri comerciale: Portugalia Miglustato Accord Republica Cehă Miglustat Accord Germania Miglustat Accord 100 mg Hartcapseln Finlanda Miglustat Accord 100 mg kovat kapselit Franța Miglustat Accord 100 mg, gélule Italia Miglustat Accord Polonia Miglustat Accord România Miglustat Accord 100 mg capsule Republica Slovacă Miglustat Accord Acest prospect a fost revizuit în octombrie 2023."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. − Păstraţi acest prospect. S-ar putea să fie necesar să-l recitiţi. − Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. − Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. − Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Mitomicină Accord şi pentru ce se utilizează 2. Ce trebuie să ştiţi înainte să utilizați Mitomicină Accord 3. Cum să luaţi Mitomicină Accord 4. Reacţii adverse posibile 5. Cum se păstrează Mitomicină Accord 6. Conţinutul ambalajului şi alte informaţii 1. Ce este Mitomicină Accord şi pentru ce se utilizează Mitomicina este un medicament folosit în tratamentul cancerului, adică un medicament care împiedică sau întârzie considerabil diviziunea celulelor active, prin influenţarea metabolismului lor în diferite moduri. Utilizarea în scop terapeutic a citostaticelor în tratamentul cancerului se bazează pe faptul că unul dintre modurile prin care celulele cancerigene diferă de celulele normale din corp este acela că viteza de divizare a celulelor cancerigene este crescută din cauza lipsei de control asupra creşterii acestora. Indicaţii terapeutice Mitomicina se foloseşte în tratamentul cancerului pentru uşurarea simptomelor (tratamentul paliativ al cancerului ). Administrare intravenoasă Atunci când este administrat intravenos, medicamentul se foloseşte în monochimioterapie, adică tratamentul cu o singură substanţă activă sau în chimioterapia citostatică combinată, adică tratamentul cu mai multe substanţe active. Mitomicina este eficientă în cazul următoarelor tumori: • cancer de stomac avansat (carcinom gastric) • cancer de sân avansat şi/sau metastazat (carcinom mamar) • cancer al tractului respirator (carcinom bronsic altul decât cel cu celule mici) • cancer de pancreas avansat (carcinom pancreatic) 2. Ce trebuie să ştiţi înainte să utilizați Mitomicină Accord 2 Nu utilizaţi Mitomicină Accord dacă: • sunteţi alergic la mitomicină sau la oricare dintre celelalte componente ale acestui medicament (enumerate la pct. 6) • în timp ce alăptaţi • în cazul administrării sistemice, dacă aveţi o scădere importantă a numărului de celule de sânge de toate tipurile (inclusiv celule roşii şi albe, precum şi plachete sanguine [pancitopenie], sau o scădere izolată a numărului celulelor albe (leucopenie) sau a plachetelor sanguine (trombocitopenie), dacă aveți tendința să sângerați (diateză hemoragică), sau în cazul infecțiilor acute (boală cauzată de agenți patogeni) Atenţionări şi precauţii Înainte să utilizați Mitomicină Accord, adresaţi-vă medicului dumneavoastră sau farmacistului. - dacă aveţi o funcție redusă a plămânilor, rinichilor sau ficatului. - dacă aveţi o stare de sănătate generală proastă. - dacă faceţi tratament cu radiaţii. - dacă primiţi tratament cu alte medicamente citostatice (substanţe care inhibă creşterea celulelor/diviziunea celulelor ). - dacă vi s-a spus că aveți deprimare a măduvei osoase (măduva osoasă nu poate produce celulele sanguine de care aveţi nevoie), aceasta se poate înrăutăţi (în special la persoanele mai în vârstă şi în cazul tratamentului de lungă durată cu mitomicină); infecţiile se pot agrava din cauza deprimării măduvei osoase şi pot duce la situaţii letale. - dacă sunteţi la vârsta fertilă, deoarece mitomicina vă poate afecta capacitatea de a avea copii în viitor. - dacă aveți tendință de sângerare sau o boală infecțioasă. - dacă sunteți imunizat cu n vaccin cu virus viu, deoarece aceasta poate crește riscul de infecție. Vi se va administra tratamentul sub supravegherea unui profesionist în domeniul sănătății cu experiență în această ramură a medicinei, pentru a reduce la minim orice reacții adverse la locul de injectare. Copii și adolescenți Nu este recomandată utilizarea mitomicinei la copii și adolescenți. Mitomicină Accord împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Dacă se utilizează în acelaşi timp alte forme de tratament (în special medicamente împotriva cancerului, radiații) care au de asemenea un efect dăunător asupra dumneavoastră, este posibil ca reacțiile adverse ale mitomicinei să fie intensificate. Există raportări în urma experimentelor la animale potrivit cărora efectul mitomicinei se pierde dacă aceasta este administrată împreună cu vitamina B6. În timpul tratamentului cu mitomicină nu trebuie să fiți vaccinat, în special cu vaccinuri vii. Vă rugăm să reţineţi că cele de mai sus se aplică și pentru medicamente utilizate în trecutul recent. Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament. Mitomicina nu trebuie utilizată în timpul sarcinii. Dacă este necesar tratamentul cu mitomicină în timpul sarcinii, medicul dumneavoastră trebuie să evalueze beneficiile utilizării mitomicinei în raport cu reacţiile adverse ale tratamentului asupra asupra fătului. 3 Femeile aflate la vârsta fertilă trebuie să evite să rămână gravide. Trebuie luate măsuri contraceptive atât de către pacienţii de sex masculin cât și feminin în timpul tratamentului şi pentru cel puţin şase luni după încetarea acestuia. Totuşi, dacă rămâneţi gravidă în această perioadă, trebuie să-l informați imediat pe medicul dumneavoastră. Alăptarea trebuie întreruptă înainte să începeți să utilizați mitomicină. Conducerea vehiculelor şi folosirea utilajelor Chiar şi atunci când este utilizat conform instrucţiunilor, acest medicament poate produce greaţă şi vărsături şi ca atare prelungește timpul de reacţie în aşa măsură încât este afectată capacitatea de a conduce vehicule şi de a folosi utilaje. Aceasta se întâmplă în special în combinaţie cu alcoolul etilic. 3. Cum să luaţi Mitomicină Accord Mitomicina trebuie administrată numai de profesionişti în domeniul sănătăţii cu experienţă în acest tip de tratament. Mitomicina este indicată pentru injectare sau perfuzare într-un vas de sânge (administrare intravenoasă), după ce a fost dizolvată. Medicul dumneavoastră vă va prescrie doza și schema de tratament adecvate pentru dumneavoastră. Înainte de a vi se administra mitomicină sub formă de injecție sau perfuzie, se recomandă analize de sânge, verificarea funcţiilor plămânilor, rinichilor si ficatului, pentru excluderea oricăror boli care s-ar putea agrava pe durata tratamentului cu mitomicină. Acul trebuie să rămână în vasul de sânge în timpul administrării mitomicinei. Dacă acul iese sau se slăbeşte sau dacă medicamentul se scurge în ţesutul de lângă vasul sanguin (este posibil să simţiţi disconfort sau durere), spuneţi imediat medicului dumneavoastră sau asistentei medicale. Dacă utilizați mai mult Mitomicină Accord decât ar trebui Dacă aţi primit accidental o doză mai mare, puteţi prezenta simptome cum sunt febră, greaţă, vărsături şi tulburări ale sângelui. Medicul dumneavoastră vă poate administra un tratament de susţinere pentru orice simptome care pot apărea. Dacă aveţi orice întrebări suplimentare cu privire la utilizarea acestui medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Reacţii adverse posibile în urma administrării într-o venă Reacție alergică severă (simptomele pot include slăbiciune, erupție trecătoare pe piele sau urticarie, mâncărimi, umflarea buzelor, feței și căilor respiratorii cu dificultate la respirație, pierderea conștienței – foarte rar (poate afecta până la 1 din 10000 de persoane). Pot apărea afecţiuni pulmonare severe, manifestate prin scurtare a respirației, tuse seacă și raluri crepitante (zgomote scurte și repetate) la inspirație (pneumonie interstițială), precum și disfuncție renală severă (nefrotoxicitate). Dacă observați oricare dintre reacțiile de mai sus, informați-l imediat pe medicul dumneavoastră, deoarece tratamentul cu mitomicină trebuie întrerupt. 4 Reacţii adverse foarte frecvente (pot afecta mai mult de 1 din 10 persoane) • Afecțiuni ale sângelui: inhibare a producerii de celule ale sângelui în măduva osoasă, număr scăzut de celule albe ale sângelui (leucopenie), cu creștere a riscului de infecţii, număr scăzut de plachete sanguine (trombopenie),ce duce la vânătăi şi sângerări • Greaţă şi vărsături Reacţii adverse frecvente (pot afecta până la 1 din 10 persoane) • Afecţiuni pulmonare manifestate prin scurtare a respiraţiei, tuse seacă şi raluri crepitante (zgomote scurte şi repetate) la inspirație (pneumonie interstiţială) • Dificultăţi la respiraţie (dispnee), tuse, scurtare a respiraţiei • Erupţii trecătoare pe piele și iritație a pielii • Amorţeli, umflături şi înroşire însoţită de durere a palmelor şi tălpilor (eritem palmoplantar) • Tulburări ale rinichilor (disfuncţie renală, nefrotoxicitate, glomerulopatie, valori crescute ale creatininei în sânge) – este posibil ca rinichii să nu poată funcționa • Inflamarea ţesutului conjunctiv (celulită) și moartea ţesutului (necroză tisulară) în cazul injectării accidentale a mitomicinei în ţesutul înconjurător (extravazare) Reacţii adverse mai puţin frecvente (pot afecta până la 1 din 100 de persoane) • Inflamație a membranelor mucoase (mucozită) • Inflamație a membranelor mucoase de la nivelul gurii (stomatită) • Diaree • Cădere a părului (alopecie) • Febră • Pierdere a poftei de mâncare (anorexie) Reacţii adverse rare (pot afecta până la 1 din 1000 de persoane): • Infecţii care pun viaţa în pericol • Otrăvire a sângelui (septicemie) • Scădere a numărului de celule roşii din sânge, uneori împreună cu insuficiență renală acută (anemie hemolitică, anemie hemolitică microangiopatică (sindrom AHMA), sindrom hemoliticuremic (SHU)) • Pierderea funcției cardiace (insuficienţă cardiacă) după un tratament anterior cu medicamente împotriva cancerului (antraciclină) • Creşterea tensiunii arteriale în plămâni, de exemplu care produce scurtare a respiraţiei, ameţeli şi leşin (hipertensiune arterială pulmonară) • Boală care implică obstrucţia venelor din plămâni (boală pulmonară veno-ocluzivă, BPVO) • Boală a ficatului (disfuncţie hepatică) • Creştere a valorilor enzimelor ficatului (transaminaze) • Îngălbenirea pielii şi a albului ochilor (icter) • Boală care implică obstrucţia venelor mici din ficat (boală hepatică veno-ocluzivă, BHVO) care duce la retenţia de lichide, creșterea dimensiunii ficatului şi niveluri crescute de bilirubină în sânge • Erupţie pe tot corpul Reacții adverse foarte rare (pot afecta până la 1 din 10000 de persoane): • Reacţie alergică severă (simptomele pot include slăbiciune, erupţie pe piele sau urticarie, mâncărimi, umflarea buzelor, feţei şi căilor respiratorii cu dificultăţi la respiraţie, pierdere a conştienţei). Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Mitomicină Accord Nu lăsaţi acest medicament la vederea şi îndemâna copiilor. Acest medicament nu necesită condiţii speciale de păstrare. Nu utilizaţi acest medicament după data de expirare înscrisă pe etichetă după{EXP}. Data de expirare se referă la ultima zi a lunii respective. Medicamentul reconstituit trebuie utilizat imediat. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Mitomicină Accord - Substanţa activă este mitomicina. - Cealaltă componentă este manitol (E 421). Cum arată Mitomicină Accord şi conţinutul ambalajului Mitomicină Accord este o pulbere sau un pulbere compactă de culoare albastru-violet pentru soluţie injectabilă sau perfuzabilă, ambalată în flcon din sticlă de culoare brună, cu dop din cauciuc bromobutilic şi sigiliu de aluminiu de culoare albastru-regal. Flaconul de 40 mg este ambalat în cutii cu 1 sau 5 flacoane. Deţinătorul autorizaţiei de punere pe piaţă şi fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa Polonia Fabricantul Accord Healthcare Polska Sp.z.o.o. ul Lutomierska 50, 95-200 Pabianice Polonia Acest medicament este autorizat în Statele Membre ale Spaţiului Economic European sub următoarele denumiri comerciale: 6 Numele Statului Membru Denumirea comercială a medicamentului Republica Cehă Mitomycin Accord Estonia Mitomycin Accord Germania Mitomycin Accord 40 mg Pulver zur Herstellung einer Injektionslösung/infusion Italia Mitomicina Accord Healthcare Olanda Mitomycin Accord 40 mg Poeder voor oplossing voor injectie / infusie Portugalia Mitomicina Accord Polonia Mitomycin Accord România Mitomicină Accord 40 mg pulbere pentru soluţie injectabilă/perfuzabilă Slovenia Mitomicin Accord 40 mg prašek za raztopino za injiciranje/infundiranje Republica Slovacă Mitomycin Accord 40 mg prášok na injekčný/infúzny roztok Spania Mitomicina Accord 40 mg Polvo para solución inyectable/perfusión Marea Britanie Mitomycin 40 mg Powder for solution for injection/infusion Acest prospect a fost revizuit în septembrie 2022. Următoarele informaţii se adresează numai profesioniştilor din domeniul sănătăţii: Informații generale Este esenţial ca injecția să fie administrată intravenos. În cazul în care produsul medicamentos este injectat perivascular, necroza extinsă poate avea loc în zona respectivă. Pentru a evita necroza următoarele recomandări se aplică: • Injectați întotdeauna într-o venă mare din braț. • Nu se injectează direct intravenos, ci în tubul unei perfuzii bune, care funcționează în siguranță. • Înainte de scoate canula după administrare venoasă centrală, clătiți-o pentru câteva minute folosind perfuzia, pentru a elibera orice mitomicină reziduală. Dacă apare extravazarea, se recomandă ca zona să fie infiltrată imediat cu soluție de hidrogenocarbonat de sodiu 8,4%, urmată de injectarea a 4 mg de dexametazonă. Administrarea unei injecții de 200 mg de vitamina B6 poate ajuta la regenerarea țesutului afectat. Trebuie evitat contactul cu pielea și membranele mucoase. Doze și mod de administrare Dozele recomandate pentru administrarea intravenoasă sunt de 10-20 mg/m² suprafaţă corporală la interval de 6-8 săptămâni, de 8-12 mg/m² suprafaţă corporală la interval de 3-4 săptămâni sau de 5- 10 mg/m² suprafaţă corporală la interval de 1-6 săptămâni. O doză mai mare de 20 mg/m2 rezultă în mai multe manifestări toxice fără beneficii terapeutice. Doza cumulativă maximă de mitomicină este de 60 mg/m2 . Mitomicina este destinată injectării intravenoase sau perfuziei după dizolvare. Mitomicină Accord 40 mg pulbere pentru soluţie injectabilă/perfuzabilă nu poate fi reconstituit cu apă. Conținutul flaconului de 40 mg trebuie reconstituit cu 80 ml ser fiziologic sau soluție de glucoză 20%. Conținutul flaconului de 40 mg nu poate fi reconstituit la o concentrație de 1 mg/ml. Dacă această concentrație este necesară, trebuie utilizat alt medicament. Lichid pentru reconstituire/diluare Concentratie Interval pH Osmolalitate Ser fiziologic 0,5 mg/ml, (reconstituire) 0,1 mg/ml (diluare) 4,5 – 7,5 Aprox. 290 mOsm/Kg 7 Soluție de glucoză 20% 0,5 mg/ml, (reconstituire) 0,1 mg/ml (diluare) 3,5 – 7,0 Aprox. 1100 mOsm/Kg Soluția reconstituită este limpede, de culoare albastru-violet, lipsită de particule vizibile. Personalul medical care poartă o sarcină nu trebuie să se ocupe de și/sau să administreze medicamentul. Mitomicină Accord nu trebuie să intre în contact cu pielea. Dacă se întâmplă asta, trebuie spălată cu bicarbonat de sodiu 8,4%, urmat de apă și săpun. Nu trebuie utilizate creme de mâini sau emolienți, deoarece pot ajuta la penetrarea medicamentului în țesutul epidermic. În caz de contact cu ochiul, acesta ar trebui să fie clătit de mai multe ori cu ser fiziologic. Apoi trebuie ținut sub observație mai multe zile pentru semne de leziuni corneene. Dacă este necesar, trebuie instituit tratament adecvat. Medicamentul reconstituit trebuie utilizat imediat. Conţinutul flacoanelor este pentru o singură utilizare. Soluţia nefolosită trebuie eliminată. Orice medicament neutilizat sau material rezidual trebuie eliminat în conformitate cu reglementările locale. Note: - Mitomicină Accord nu trebuie utilizat în injecţii mixte. - Alte soluţii pentru injecţie sau perfuzie trebuie administrate separat. - Este esenţial ca injecţia să fie administrată intravenos."
"Citiți cu atenție și în întregime acest prospect înainte de a începe să luați acest medicament deoarece conține informații importante pentru dumneavoastră. Luați întotdeauna acest medicament conform indicațiilor din acest prospect sau indicațiilor medicului dumneavoastră, farmacistului sau asistentei medicale. - Păstrați acest prospect. S-ar putea să fie necesar să-l recitiți. - Întrebați farmacistul dacă aveți nevoie de mai multe informații sau recomandări. - Dacă manifestați orice reacții adverse, adresați-vă medicului dumneavoastră, farmacistului sau asistentei medicale. Acestea includ orice posibile reacții adverse nemenționate în acest prospect. Vezi pct. 4. - Dacă după 5 zile nu vă simțiți mai bine sau vă simțiți mai rău, trebuie să vă adresați unui medic. Ce găsiți în acest prospect 1. Ce este MUCOFORTIN și pentru ce se utilizează 2. Ce trebuie să știți înainte să luați MUCOFORTIN 3. Cum să luați MUCOFORTIN 4. Reacții adverse posibile 5. Cum se păstrează MUCOFORTIN 6. Conținutul ambalajului și alte informații 1. Ce este MUCOFORTIN și pentru ce se utilizează Comprimatele efervescente Mucofortin conțin substanța activă acetilcisteină, care reduce vâscozitatea secrețiilor bronșice și îmbunătățește expectorația. Mucofortin este indicat la adulți pentru tratamentul mucolitic de durată scurtă al tulburărilor acute ale tractului respirator (răceala obișnuită), asociate cu hipersecreție de mucus dens și vâscos. Dacă după 5 zile nu vă simțiți mai bine sau vă simțiți mai rău, trebuie să vă adresați unui medic. 2. Ce trebuie să știți înainte să luați MUCOFORTIN Nu luați MUCOFORTIN: • Dacă sunteți alergic la acetilcisteină sau la oricare dintre celelalte componente ale acestui medicament, enumerate la pct. 6. • În status astmatic. • Dacă aveți fenilcetonurie (vezi și pct.”Mucofortin conține aspartam”) • Dacă aveți ulcer activ gastric sau duodenal. • Nu administrați Mucofortin la copiii cu vârsta sub 2 ani deoarece substanța activă, acetilcisteina, poate induce obstrucția căilor tractului respirator la copiii cu vârsta sub 2 ani (vezi şi pct. 3). 2 Atenționări și precauții Înainte să luați MUCOFORTIN, adresați-vă medicului dumneavoastră sau farmacistului, dacă: • Ați avut sau aveți astm bronșic (deoarece acest medicament poate produce bronhospasm și dispnee); • Sunteți vârstnic (peste 65 de ani); • Aveți sau ați avut insuficiență respiratorie; • Ati fost diagnosticat cu ulcer gastric sau duodenal; • Sunteți alergic la histamină, deoarece Mucofortin poate induce simptome de intoleranță: durere de cap, rinită, prurit. Foarte rar în timpul tratamentului cu acetilcisteină au fost observate reacții cutanate severe, de exemplu sindromul Stevens-Johnson și sindromul Lyell. Dacă observați orice modificări ale pielii sau mucoaselor în timpul tratamentului cu Mucofortin, trebuie să întrerupeți tratamentul cu acest medicament și să discutați imediat cu medicul dumneavoastră. Medicamentul Mucofortin poate influența rezultatele unor teste de laborator (determinarea colorimetrică a salicilaților și determinarea cetonelor din urină). Copii și adolescenți Din cauza cantității de substanță activă, Mucofortin nu se va utiliza la copiii și adolescenții cu vârsta sub 18 ani. MUCOFORTIN împreună cu alte medicamente Spuneți medicului dumneavoastră sau farmacistului dacă luați, ați luat recent sau s-ar putea să luați orice alte medicamente. • Mucofortin nu trebuie utilizat împreună cu antitusive, pentru că acestea împiedică reflexul de tuse și astfel împiedică expectorația secrețiilor fluidizate. • Rapoartele disponibile privind inactivarea antibioticelor de către acetilcisteină și alte medicamente mucolitice se referă doar la experimentele in vitro, în care substanțele enumerate anterior au fost amestecate. În orice caz, acetilcisteina și antibioticele trebuie administrate separat, la interval de cel puțin 2 ore. • Mucofortin poate potența efectul nitroglicerinei și al altor nitrați (medicamente utilizate în boli cardiovasculare și cardiopatie ischemică). Dacă luați nitroglicerină și alte medicamente care acționează similar nitraților, trebuie să discutați cu medicul dumneavoastră înainte să luați Mucofortin. • Utilizarea concomitentă cu carbamazepina poate duce la scăderea nivelului plasmatic de carmabazepină sub concentrația terapeutică. • Cărbunele activat poate reduce efectul Mucofortin. • Nu se recomandă dizolvarea medicamentelor cu acetilcisteină împreună cu alte medicamente. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 3 Sarcina și alăptarea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresați-vă medicului sau farmacistului pentru recomandări înainte de a lua acest medicament. Ca măsură de precauție, este de preferat evitarea utilizării Mucofortin în timpul sarcinii. Trebuie luată o decizie cu privire la întreruperea alăptării sau întreruperea/neînceperea tratamentului cu Mucofortin luând în considerare beneficiul alăptării pentru copil și beneficiul tratamentului pentru mamă. Conducerea vehiculelor și folosirea utilajelor Nu se cunosc efectele acetilcisteinei asupra capacității de a conduce vehicule sau de a folosi utilaje. Mucofortin conține sodiu Acest medicament conține 183,4 mg sodiu per doză, echivalent cu 9,17% din doza zilnică maximă recomandată de OMS de 2 g sodiu pentru un adult. Mucofortin conține izomalt Acest medicament conține izomalt (un îndulcitor). Dacă vi s-a spus că aveți o intoleranță la unele zaharuri, discutați cu medicul înainte să luați acest medicament. Mucofortin conține aspartam. Acest medicament conține 39,9 mg aspartam în fiecare comprimat. Aspartamul este o sursă de fenilalanină. Poate fi dăunător dacă aveți fenilcetonurie, o boală genetică rară în care fenilalanina se acumulează pentru că organismul nu o poate elimina bine. 3. Cum să luați MUCOFORTIN Luați întotdeauna acest medicament exact așa cum v-a spus medicul dumneavoastră sau farmacistul. Discutați cu medicul dumneavoastră sau cu farmacistul dacă nu sunteți sigur. Doza recomandată este: Adulți: 1 comprimat efervescent o dată pe zi (echivalent cu 600 mg acetilcisteină o dată pe zi). Utilizarea la copii și adolescenți Din cauza cantității de substanță activă, Mucofortin nu se va utiliza la copiii și adolescenții cu vârsta sub 18 ani. Mod de administrare Administrare orală. Se dizolvă comprimatul efervescent în ½ pahar de apă și se bea imediat după reconstituire. Soluția este limpede și incoloră. Notă: Nu luați înainte de culcare din cauza posibilității de retenție a secreției fluidizate în bronhii. Ultima doză de Mucofortin trebuie luată cu cel puțin 4 ore înainte de culcare. Se recomandă un aport mare de lichide în timpul tratamentului. Durata tratamentului 4 Mucofortin nu trebuie luat mai mult de 5 zile fără indicația medicului. Dacă luați mai mult MUCOFORTIN decât trebuie Dacă ați luat mai mult medicament decât trebuia, contactați imediat medicul dumneavoastră sau farmacistul. Pot să apară simptome gastrointestinale, cum sunt greața, voma, diareea. Dacă uitați să luați MUCOFORTIN Dacă ați uitat să luați acest medicament, luați-l imediat ce vă aduceți aminte. Nu luați o doză dublă pentru a compensa doza uitată. Dacă aveți orice întrebări suplimentare cu privire la acest medicament, adresați-vă medicului dumneavoastră sau farmacistului. 4. Reacții adverse posibile Ca toate medicamentele, acest medicament poate provoca reacții adverse, cu toate că nu apar la toate persoanele. Reacții adverse grave Reacții alergice grave cu dificultate la respirație, scăderea tensiunii arteriale, urticarie, erupții cutanate tranzitorii, angioedem (edemul pielii și(sau) al țesuturilor subcutanate, de exemplu față, extremități, articulații), prurit, reacții de hipersensibilitate sunt reacții mai puțin frecvente. Există raportări foarte rare privind apariția unor reacții cutanate grave, de exemplu sindromul StevensJohnson și sindromul Leyell și, de asemenea, reacții alergice grave (șoc anafilactic/reacții anafilactoide) după tratamentul cu Mucofortin. Dacă apare oricare reacție dintre cele menționate mai sus, se va opri imediat tratamentul cu Mucofortin și trebuie să contactați imediat medicul dumneavoastră. Dacă apare orice modificare pe piele sau mucoase, trebuie oprit imediat tratamentul cu Mucofortin și trebuie să discutați cu medicul dumneavoastră. Mai puţin frecvente: (pot afecta până la 1 din 100, dar mai mult de 1 din 1000 de persoane): Reacții de hipersensibilitate, durere de cap, tinitus, bătăi rapide ale inimii (tahicardie), inflamarea mucoasei bucale, vomă, diaree, dureri abdominale, greață, modificări ale pielii: urticarie, erupții trecătoare pe piele, prurit, angioedem, febră, scăderea tensiunii arteriale. Rare (pot afecta până la 1 din 1000, dar mai mult de 1 din 10000 de persoane): Bronhospasm, dispnee, indigestie. Foarte rare (pot afecta până la 1 din 1000 persoane): Reacții alergice grave (șoc anafilactic, reacții anafilactice, reacții anafilactoide), hemoragie. Cu frecvență necunoscută (frecvența nu a putut fi estimată din datele disponibile): Edem facial Raportarea reacțiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la 5 Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucureşti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează MUCOFORTIN Nu lăsați acest medicament la vederea și îndemâna copiilor. A nu se păstra la temperatură mai mare de 25°C. A se păstra în ambalajul original, pentru a se proteja de lumină și umiditate. Nu utilizați acest medicament după data de expirare înscrisă pe cutie după EXP. Data de expirare se referă la ultima zi a lunii respective. Acest medicament nu trebuie utilizat după mai mult de 28 de zile de la prima deschidere a flaconului. Nu aruncați niciun medicament pe calea apei sau a reziduurilor menajere. Întrebați farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conținutul ambalajului și alte informații Ce conține MUCOFORTIN - Substanța activă este acetilcisteină. Un comprimat efervescent conține acetilcisteină 600 mg. - Celelalte componente sunt: acid citric anhidru, izomalt, hidrogencarbonat de sodiu, acid ascorbic, aspartam (E 951), aromă de lămâie (Tetrarome Lemon P 0551 987323), compusă din maltodextrină de porumb, substanţe aromatice, E307 alfa-tocoferol. "
"Citiţi cu atenţie şi în întregime acest prospect înainte de a începe să luaţi acest medicament deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca ale dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Noriplex 10 mg/2,5 mg şi pentru ce se utilizează 2. Ce trebuie să ştiţi înainte să luați Noriplex 10 mg/2,5 mg 3. Cum să luaţi Noriplex 10 mg/2,5 mg 4. Reacţii adverse posibile 5. Cum se păstrează Noriplex10 mg/2,5 mg 6. Conţinutul ambalajului şi alte informaţii 1. Ce este Noriplex 10 mg/2,5 mg şi pentru ce se utilizează Noriplex 10 mg/2,5 mg este o combinaţie în doză fixă între două substanţe active, perindopril şi indapamidă. Este un medicament antihipertensiv şi se utilizează în tratamentul tensiunii arteriale mari (hipertensiune arterială). Noriplex 10 mg/2,5 mg este indicat la pacienţii care sunt trataţi deja cu perindopril 10 mg şi indapamidă 2,5 mg administrate sub formă de comprimate separate; aceşti pacienţi pot să utilizeze, în schimb, un comprimat de Noriplex10 mg/2,5 mg care conţine ambele substanţe active. Perindoprilul aparţine unei clase de medicamente numite inhibitori ai ECA. Acestea acţionează prin lărgirea vaselor de sânge, ceea ce face mai uşoară pomparea de către inima dumneavoastră a sângelui în vasele de sânge. Indapamida este un diuretic. Diureticele măresc cantitatea de urină produsă de către rinichi. Cu toate acestea, indapamida este diferită de alte diuretice, deoarece determină doar o creştere uşoară a cantităţii de urină produse. Fiecare dintre cele două substanţe active reduce tensiunea arterială şi acţionează împreună pentru a vă controla tensiunea arterială. 2. Ce trebuie să ştiţi înainte să luați Noriplex 10 mg/2,5 mg Nu luaţi Noriplex 10 mg/2,5 mg - dacă sunteţi alergic la perindopril sau la oricare alt inhibitor al ECA, la indapamidă sau la orice altă sulfonamidă sau la oricare dintre celelalte componente ale acestui medicament (enumerate la pct. 6) - dacă aţi prezentat simptome cum sunt: respiraţie şuierătoare, umflarea feţei sau limbii, senzaţie de mâncărime intensă sau erupţii trecătoare pe piele severe (o afecţiune numită angioedem) asociate cu terapia anterioară cu inhibitori ai ECA sau dacă dumneavoastră sau un membru al familiei a prezentat aceste simptome, în orice alte circumstanţe - dacă aveţi diabet zaharat sau funcţia rinichilor afectată şi urmaţi tratament cu un medicament pentru scăderea tensiunii arteriale care conţine aliskiren 2 - dacă aveţi o boală de ficat severă sau dacă aveți o afecţiune numită encefalopatie hepatică (boală degenerativă a creierului) - dacă aveţi o afecţiune renală severă în cazul în care aportul de sânge la rinichi este redus (stenoza arterei renale)sau efectuaţi şedinţe de dializă sau orice alt tip de filtrare a sângelui. În funcție de aparatul utilizat, este posibil ca Noriplex să nu fie potrivit pentru dumneavoastră. - dacă aveţi valori mici ale concentraţiei de potasiu în sânge - dacă sunteţi suspectat sau dacă aveţi insuficienţă cardiacă decompensată netratată (retenţie severă de apă, dificultăţi la respiraţie) - dacă aveţi peste 3 luni de sarcină (De asemenea, este mai bine să evitaţi utilizarea Noriplex 10 mg/2,5 mg la începutul sarcinii - vezi “Sarcina şi alăptarea”) - dacă alăptaţi - dacă sunteți tratat cu combinația în doză fixă sacubitril/valsartan, un medicament pentru insuficiență cardiacă (vezi ”Atenționări și precauții” și ”Noriplex 10 mg/2,5 mg împreună cu alte medicamente”). Atenţionări şi precauţii Discutaţi cu medicul dumneavoastră sau cu farmacistul înainte de a lua Noriplex 10 mg/2,5 mg: - dacă aveţi stenoză aortică (îngustarea vasului de sânge principal care pleacă din inimă) sau cardiomiopatie hipertrofică (boală a muşchiului cardiac) sau stenoză a arterei renale (îngustarea arterei care irigă cu sânge rinichiul) - dacă aveţi insuficiență cardiacă sau oricare alte afecţiuni ale inimii - dacă aveți afecțiuni renale sau dacă efectuați ședințe de dializă - dacă aveți valori crescute anormale în sânge ale unui hormon numit aldosteron (aldosteronism primar) - dacă aveţi afecţiuni ale ficatului - dacă aveți o boală de colagen (o boală de piele), cum sunt lupusul eritematos sistemic sau sclerodermia - dacă aveţi ateroscleroză (îngroşarea arterelor) - dacă aveți hiperparatiroidism (hiperactivitate a glandei paratiroide) - dacă aveți gută - dacă aveţi diabet zaharat - dacă urmaţi un regim alimentar cu restricţie de sare sau utilizaţi substituenţi de sare care conţin potasiu - dacă luaţi litiu sau medicamente care economisesc potasiu (spironolactonă, triamteren) sau suplimente de potasiu, deoarece utilizarea lor împreună cu Noriplex 10 mg/2,5 mg trebuie evitată (vezi “Noriplex10 mg/2,5 mg împreună cu alte medicamente”) - dacă sunteți vârstnic - dacă ați avut reacții de fotosensibilitate - dacă aveți o reacție alergică severă manifestată prin umflarea feței, buzelor, gurii, limbii sau gâtului, care poate provoca dificultăți la înghițire sau respirație (angioedem). Aceasta poate să apară în orice moment în timpul tratamentului. Dacă manifestați astfel de simptome, trebuie să întrerupeți administrarea tratamentului și să vă adresați imediat medicului. - dacă luaţi oricare dintre următoarele medicamente utilizate pentru tratarea tensiunii arteriale mari: - un blocant al receptorilor angiotensinei II (BRA) (cunoscuţi şi sub denumirea de „sartani” – de exemplu, valsartan, telmisartan, irbesartan), mai ales dacă aveţi probleme ale rinichilor asociate diabetului zaharat - aliskiren. Este posibil ca medicul dumneavoastră să vă verifice funcţia rinichilor, tensiunea arterială şi valorile electroliţilor (de exemplu, potasiu) din sânge, la intervale regulate de timp. Vezi şi informaţiile de la pct. „Nu luați Noriplex 10 mg/2,5 mg”. - dacă aparțineți rasei negre, deoarece puteți avea un risc mai mare de apariție a angioedemului, iar acest medicament poate fi mai puțin eficient pentru reducerea tensiunii dumneavoastră arteriale decât la pacienții care aparțin altor rase - dacă efectuați şedinţe de hemodializă, în cadrul cărora se utilizează membrane cu flux mare. - dacă luaţi oricare dintre următoarele medicamente, riscul de apariție a angioedemului este crescut: - racecadrotril (utilizat pentru tratamentul diareei) 3 - sirolimus, everolimus, temsirolimus și alte medicamente care aparțin clasei numite inhibitori ai mTor (utilizate pentru a evita respingerea organelor transplantate) - sacubitril (disponibil sub formă de combinație în doză fixă cu valsartan), utilizat pentru tratamentul de lungă durată al insuficienței cardiace. Angioedem Angioedemul (reacție alergică severă, cu umflarea feței, buzelor, limbii sau gâtului și dificultăți de înghițire sau respirație) a fost raportat la pacienții tratați cu inhibitori ai ECA, inclusiv Noriplex 10 mg/2,5 mg. Acesta poate să apară în orice moment pe parcursul tratamentului. Dacă prezentați astfel de simptome, trebuie să întrerupeți utilizarea Noriplex 10 mg/2,5 mg și să vă adresați imediat unui medic. Vezi și pct. 4. Trebuie să-i spuneţi medicului dumneavoastră dacă credeţi că sunteţi (sau aţi putea rămâne) gravidă. Noriplex 10 mg/2,5 mg nu este recomandat la începutul sarcinii şi nu trebuie utilizat dacă aveţi peste 3 luni de sarcină, deoarece, dacă este utilizat în acest stadiu al sarcinii, vă poate afecta grav copilul (vezi “Sarcina şi alăptarea”). De asemenea, trebuie să-l informaţi pe medicul dumneavoastră sau personalul medical când luaţi Noriplex 10 mg/2,5 mg: - dacă urmează să vi se efectueze anestezie şi/sau intervenţie chirurgicală - dacă aţi avut de curând diaree sau vărsături sau dacă sunteţi deshidratat - dacă efectuaţi şedinţe de dializă sau afereză LDL (care vă îndepărtează colesterolul din sânge cu ajutorul unui aparat) - dacă urmaţi un tratament de desensibilizare, pentru reducerea efectelor alergiei la înţepăturile de albină sau viespe - dacă vi se efectuează un examen medical care necesită injectarea unei substanţe de contrast care conţine iod (o substanţă care face ca organele, cum sunt rinichiul sau stomacul, să fie vizibile la razele X) - dacă aveți modificări ale vederii sau durere la nivelul unuia sau a ambilor ochi în timpul tratamentului cu Noriplex 10 mg/2,5 mg. Aceasta înseamnă că puteți dezvolta glaucom, tensiune crescută la nivelul ochiului/ochilor. Trebuie să întrerupeți tratamentul cu Noriplex 10 mg/2,5 mg și să vă adresați medicului. Sportivii trebuie atenţionaţi că Noriplex 10 mg/2,5 mg conţine o substanţă activă (indapamida) care poate determina pozitivarea reacţiei la testul antidoping. Copii și adolescenți Noriplex 10 mg/2,5 mg nu trebuie administrat copiilor și adolescenților. Noriplex 10 mg/2,5 mg împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luați orice alte medicamente. Trebuie să evitaţi utilizarea Noriplex 10 mg/2,5 mg împreună cu: - litiu (utilizat în tratamentul maniei sau depresiei), - aliskiren (medicament utilizat pentru tratamentul hipertensiunii arteriale), dacă nu aveți diabet zaharat sau afecțiuni renale - diuretice care economisesc potasiu (de exemplu, triamteren, amilorid), săruri care conţin potasiu, alte medicamente care pot crește valoarea potasiului în corp (cum sunt heparina și co-trimoxazol, cunoscut și sub denumirea de trimetoprim/sulfametoxazol), - estramustină (utilizată în tratamentul cancerului), - alte medicamentele utilizate pentru tratamentul tensiunii arteriale mari: inhibitori ai enzimei de conversie a angiotensinei și blocanți ai receptorilor angiotensinei. Tratamentul cu Noriplex 10 mg/2,5 mg poate fi influenţat de administrarea altor medicamente. Este posibil ca medicul dumneavoastră să trebuiască să vă modifice doza și/sau să ia alte măsuri de precauție. Trebuie să-l informaţi pe medicul dumneavoastră dacă luaţi oricare dintre următoarele medicamente, deoarece pot fi necesare precauţii speciale: 4 - alte medicamente pentru tratamentul tensiunii arteriale mari, inclusiv blocanți ai receptorilor angiotensinei II (BRA), aliskiren (vezi și informațiile de la punctele ”Nu luați Noriplex 10 mg/2,5 mg” și ”Atenționări și precauții”) sau diuretice (medicamente care cresc cantitatea de urină produsă de către rinichi) - medicamente care economisesc potasiu utilizate pentru tratamentul insuficienței cardiace: eplerenonă și spironolactonă la doze cuprinse între 12,5 mg și 50 mg pe zi - medicamente administrate cel mai frecvent pentru tratamentul diareei (racecadotril) sau pentru a evita respingerea organelor transplantate (sirolimus, everolimus, temsirolimus și alte medicamente care aparțin clasei numite inhibitori ai mTor). Vezi punctul ""Atenționări și precauții"" - combinația în doză fixă sacubitril/valsartan (utilizată pentru tratamentul de lungă durată al insuficienței cardiace); vezi pct. ”Nu luați Noriplex 10 mg/2,5 mg” și ”Atenționări și precauții” - medicamente anestezice - substanțe de contrast iodate - moxifloxacină, sparfloxacină (antibiotice utilizate pentru tratarea infecțiilor, - metadonă (utilizată pentru tratamentul dependenței) - procainamidă (pentru tratamentul bătăilor neregulate ale inimii) - alopurinol (pentru tratamentul gutei) - mizolastină, terfenadină sau astemizol (antihistaminice pentru alergii la graminee sau alte alergii) - corticosteroizi utilizaţi pentru tratamentul diferitelor afecţiuni, incluzând astmul bronşic sever şi poliartrita reumatoidă - imunosupresoare utilizate pentru tratamentul afecţiunilor autoimune sau după operaţiile de transplant, pentru a preveni rejetul (de exemplu, ciclosporină) - eritromicină injectabilă (un antibiotic) - halofantrină (utilizată pentru tratamentul unor anumite tipuri de malarie) - pentamidină (utilizată pentru tratamentul pneumoniei) - aur injectabil (utilizat pentru tratamentul poliartritei reumatoide) - vincamină (utilizată pentru tratamentul simptomatic al afecţiunilor cognitive la vârstnici, incluzând tulburările de memorie) - bepridil (utilizat pentru tratamentul anginei pectorale) - sultopridă (pentru tratamentul psihozelor) - medicamente utilizate pentru tulburări ale ritmului inimii (de exemplu, chinidina, hidrochinidina, disopiramida, amiodarona, sotalolul) - cisapridă, difemanil (utilizate pentru tratamentul afecțiunilor gastrice și digestive) - digoxină sau alte glicozide cardiace (pentru tratamentul afecţiunilor inimii) - baclofen (pentru tratamentul rigidităţii musculare, care apare în boli cum este scleroza multiplă) - medicamente pentru tratamentul diabetului zaharat, cum sunt insulina, metforminul sau gliptinele, - calciu, incluzând suplimentele care conţin calciu - laxative stimulante (de exemplu, Senna) - medicamente antiinflamatoare nesteroidiene (de exemplu, ibuprofen) sau doze mari de salicilaţi (de exemplu, acidul acetilsalicilic) - amfotericină B injectabilă (pentru tratamentul afecţiunilor fungice severe) - medicamente pentru tratamentul tulburărilor mintale cum sunt depresia, anxietatea, schizofrenia (de exemplu, antidepresive triciclice, neuroleptice) - tetracosactidă (pentru tratamentul bolii Crohn) - trimetoprim (pentru tratamentul infecțiilor) - medicamente vasodilatatoare, inclusiv nitrați (medicamente care determină lărgirea vaselor de sânge) - medicamente utilizate pentru tratamentul tensiunii arteriale mici, șocului sau astmului bronșic (de exemplu, efedrină, noradrenalină sau adrenalină). Noriplex 10 mg/2,5 mg împreună cu alimente şi băuturi Este de preferat să luaţi Noriplex 10 mg/2,5 mg înainte de masă. Sarcina şi alăptarea Dacă sunteți gravidă sau alăptați, credeți că ați putea fi gravidă sau intenționați să rămâneți gravidă, adresaţi-vă medicului dumneavoastră sau farmacistului pentru recomandări înainte de a lua orice medicament. 5 Sarcina În mod obişnuit, medicul dumneavoastră vă va sfătui să opriţi utilizarea Noriplex10 mg/2,5 mg înainte de a rămâne gravidă sau imediat ce aflaţi că sunteţi gravidă şi vă va recomanda să luaţi alt medicament în loc de Noriplex 10 mg/2,5 mg. Noriplex 10 mg/2,5 mg nu este recomandat la începutul sarcinii şi nu trebuie utilizat dacă aveţi peste 3 luni de sarcină, deoarece, dacă este administrat după luna a treia de sarcină, vă poate afecta grav copilul. Alăptarea Noriplex 10 mg/2,5 mg este contraindicat mamelor care alăptează şi medicul dumneavoastră vă poate recomanda alt tratament dacă doriţi să alăptaţi, mai ales dacă este vorba de alăptarea unui nou-născut sau a unui nou-născut prematur. Adresaţi-vă imediat medicului dumneavoastră. Conducerea vehiculelor şi folosirea utilajelor În mod obişnuit, Noriplex 10 mg/2,5 mg nu afectează vigilenţa, dar, la unii pacienţi, pot să apară diferite reacţii, cum sunt ameţeli sau slăbiciune, determinate de scăderea tensiunii arteriale. În aceste cazuri, capacitatea dumneavoastră de a conduce vehicule sau de a folosi utilaje poate fi afectată. Noriplex 10 mg/2,5 mg conţine lactoză (un tip de zahăr) Dacă medicul dumneavoastră v-a atenţionat că aveţi intoleranţă la unele categorii de glucide, adresaţivă medicului înainte de a utiliza acest medicament. 3. Cum să luaţi Noriplex 10 mg/2,5 mg Luaţi întotdeauna acest medicament exact aşa cum v-a spus medicul dumneavoastră sau farmacistul. Trebuie să discutaţi cu medicul dumneavoastră sau cu farmacistul dacă nu sunteţi sigur. Doza recomandată este de un comprimat pe zi. Este preferabil să luaţi comprimatul dimineaţa, înainte de masă. Înghiţiţi comprimatul cu o cantitate suficientă de lichid, de exemplu cu un pahar cu apă. Dacă luaţi mai mult Noriplex 10 mg/2,5 mg decât trebuie În cazul în care aţi luat prea multe comprimate, adresaţi-vă imediat medicului dumneavoastră sau celui mai apropiat spital de urgenţă. Cea mai frecventă reacţie adversă în caz de supradozaj este tensiunea arterială mică. Dacă apare tensiunea arterială mică (asociată cu greață, vărsături, crampe, amețeli, somnolență, confuzie, modificări ale cantității de urină produsă de rinichi), poate fi util să vă întindeţi culcat pe spate, cu picioarele ridicate. Dacă uitaţi să luaţi Noriplex 10 mg/2,5 mg Este important să vă luaţi medicamentul în fiecare zi, deoarece tratamentul regulat este mai eficace. Cu toate acestea, dacă uitaţi să luaţi o doză de Noriplex 10 mg/2,5 mg, luaţi doza următoare la momentul obişnuit. Nu luaţi o doză dublă pentru a compensa doza uitată. Dacă încetaţi să luaţi Noriplex 10 mg/2,5 mg Deoarece tratamentul pentru tensiunea arterială mare este, de obicei, pe toată durata vieţii, trebuie să discutaţi cu medicul dumneavoastră înainte de a întrerupe administrarea acestui medicament. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate determina reacţii adverse, cu toate că acestea nu apar la toate persoanele. 6 Întrerupeți imediat administrarea medicamentului și adresați-vă medicului dacă prezentați oricare dintre următoarele reacții adverse care pot fi severe: - ameţeală severă sau leşin, din cauza tensiunii arteriale mici (frecvente – pot afecta până la 1 din 10 persoane), - bronhospasm (durere în piept, respirație șuierătoare și dificultăți la respirație) (mai puțin frecvente - pot afecta până la 1 din 100 de persoane), - umflarea feţei, buzelor, gurii, limbii sau gâtului, dificultăţi la respiraţie (angioedem) (vezi pct. 2 ”Atenționări și precauții”) (mai puțin frecvente – pot afecta până la 1 din 100 de persoane), - reacții severe la nivelul pielii, incluzând eritem polimorf (erupţie trecătoare pe piele care frecvent debutează cu pete roșii, pruriginoase la nivelul feței, brațelor sau picioarelor), erupţie trecătoare pe piele severă, înroşirea pielii pe tot corpul, mâncărimi severe, apariţia de vezicule, cojirea şi umflarea pielii, inflamarea membranelor mucoase (sindrom Stevens-Johnson) sau alte reacţii alergice (foarte rare - pot afecta până la 1 din 10000 de persoane), - tulburări cardiovasculare (bătăi neregulate ale inimii , angină pectorală (durere în piept, maxilar și spate, care apare la efort fizic), infarct miocardic) (foarte rare - pot afecta până la 1 din 10000 de persoane), - slăbiciune a brațelor sau picioarelor sau probleme de vorbire, care pot fi un semn al unui posibil accident vascular cerebral (foarte rare - pot afecta până la 1 din 10000 de persoane), - inflamare a pancreasului, care poate provoca dureri abdominale și de spate severe, însoțite de senzație puternică de rău (foarte rare - pot afecta până la 1 din 10000 de persoane), - îngălbenire a pielii sau a albului ochilor (icter), care poate fi un semn al hepatitei (foarte rare - pot afecta până la 1 din 10000 de persoane), - bătăi neregulate ale inimii care pot pune viața în pericol (cu frecvență necunoscută), - boală a creierului provocată de afecțiuni ale ficatului (encefalopatie hepatică) (cu frecvență necunoscută). În ordine descrescătoare a frecvenţei, reacţiile adverse pot include: - Reacţii adverse frecvente (pot afecta până la 1 din 10 persoane): reacții pe piele, la pacienții cu predispoziție la reacții alergice și astmatice, durere de cap, ameţeli, vertij, senzaţie de furnicături şi înţepături, tulburări de vedere, tinitus (senzaţie de zgomote în urechi), tuse, dificultăți la respirație (dispnee), tulburări gastro-intestinale (greaţă, vărsături, dureri abdominale, tulburări ale gustului, dispepsie sau dificultăţi de digestie, diaree, constipaţie), reacţii alergice (cum sunt erupţii trecătoare pe piele, mâncărimi), crampe musculare, senzaţie de oboseală. - Reacţii adverse mai puţin frecvente (pot afecta până la 1 din 100 de persoane): tulburări ale dispoziţiei, tulburări ale somnului, urticarie, purpură (puncte roşii pe piele), grupuri de vezicule, tulburări ale rinichilor, impotenţă, transpiraţii, exces de eozinofile (un tip de celule albe sanguine), modificări ale parametrilor de laborator: valori mari ale potasiului în sânge, reversibile după întreruperea tratamentului, valori mici ale sodiului, somnolență, leșin, palpitații (vă simțiți bătăile inimii), tahicardie (bătăi rapide ale inimii), hipoglicemie (valori foarte mici ale zahărului în sânge) la pacienţii diabetici, vasculită (inflamaţii ale vaselor de sânge), uscăciune a gurii, reacţii de fotosensibilitate (creştere a sensibilităţii pielii la soare), artralgii (dureri ale articulaţiilor), mialgii (dureri musculare), dureri în piept, stare generală de rău, edem periferic, febră, valori crescute ale ureei şi creatininei în sânge, căderi. - Reacții adverse rare (pot afecta până la 1 din 1000 de persoane): modificări ale parametrilor de laborator (valori crescute ale enzimelor hepatice, valori crescute ale bilirubinei serice), oboseală, agravare a psoriazisului. - Reacţii adverse foarte rare (pot afecta până la 1 din 10000 de persoane): confuzie, pneumonie eozinofilică (o formă rară de pneumonie), rinită (nas înfundat sau curgerea nasului), afecțiuni severe ale rinichilor, tulburări ale sângelui, ca de exemplu un număr mic de celule albe şi roşii ale sângelui, scăderea cantității de hemoglobină din sânge, număr mic de trombocite, valori crescute ale calciului în sânge, afectarea funcției hepatice. 7 - Reacţii adverse cu frecvenţă necunoscută (care nu poate fi estimată din datele disponibile): aspect anormal al ECG, modificări ale parametrilor de laborator: valori mici ale potasiului în sânge, valori mari ale acidului uric și ale zahărului din sânge, acuitate vizuală scăzută la distanță (miopie), vedere încețoșată, tulburări de vedere. Dacă aveți lupus eritematos sistemic (un tip de boală de colagen), acesta se poate agrava. Pot să apară tulburări ale sângelui, rinichilor, ficatului sau pancreasului şi modificări ale valorilor parametrilor de laborator (analize de sânge). Poate fi necesar ca medicul dumneavoastră să vă recomande efectuarea de analize de sânge pentru a vă supraveghea starea. Puteți avea urină concentrată (închisă la culoare), greață sau vărsături, crampe musculare, confuzie și crize din cauza secreției necorespunzătoare de hormon antidiuretic (ADH). Dacă manifestați aceste simptome, adresați-vă medicului dumneavoastră cât mai repede posibil. Raportarea reacțiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale Str. Aviator Sănătescu nr. 48, sector 1 București 011478- RO Tel: + 4 0757 117 259 Fax: +4 0213 163 497 e-mail: adr@anm.ro. Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Noriplex 10 mg/2,5 mg Nu lăsați acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe flacon. Data de expirare se referă la ultima zi a lunii respective. Păstraţi flaconul bine închis pentru a fi protejat de umiditate. Acest medicament nu necesită condiții speciale de păstrare. Nu aruncați niciun medicament pe calea apei sau a reziduurilor menajere. Întrebaţi farmacistul cum să aruncați medicamentele pe care nu le mai folosiți. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Noriplex 10 mg/2,5 mg - Substanţele active sunt perindopril arginină şi indapamidă. Un comprimat filmat conţine perindopril arginină 10 mg (echivalent cu perindopril 6,79 mg) şi indapamidă 2,5 mg. - Celelalte componente ale nucleului comprimatului sunt: lactoză monohidrat, stearat de magneziu (E470B), maltodextrină, dioxid de siliciu coloidal anhidru (E551), amidonglicolat de sodiu (tip A), iar pentru filmul comprimatului: glicerol (E422), hipromeloză (E464), macrogol 6000, stearat de magneziu (E470B) şi dioxid de titan (E171). Cum arată Noriplex 10 mg/2,5 mg şi conţinutul ambalajului Comprimatele filmate de Noriplex 10 mg/2,5 mg sunt rotunde, de culoare albă, cu diametrul de 8 mm și raza de curbură de 11 mm. Un comprimat filmat conţine perindopril arginină 10 mg şi indapamidă 2,5 mg . Comprimatele sunt disponibile în flacoane cu 14, 20, 28, 30, 50, 56, 60, 90, 100 sau 500 comprimate. 8 Este posibil ca nu toate mărimile de ambalaj să fie comercializate."
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Norplexam şi pentru ce se utilizează 2. Ce trebuie să ştiţi înainte să luaţi Norplexam 3. Cum să luaţi Norplexam 4. Reacţii adverse posibile 5. Cum se păstrează Norplexam 6. Conţinutul ambalajului şi alte informaţii 1. Ce este Norplexam şi pentru ce se utilizează Norplexam este o combinaţie de trei substanţe active: perindopril, indapamidă şi amlodipină. Este un medicament antihipertensiv utilizat în tratamentul tensiunii arteriale mari (hipertensiune arterială). Pacienţii care primesc deja combinaţia în doză fixă perindopril/indapamidă şi amlodipină sub formă de comprimate separate, pot lua în schimb un comprimat de Norplexam care conţine cele trei substanţe active în aceeaşi concentraţie. Fiecare dintre substanţele active reduce tensiunea arterială şi acţionează împreună pentru a vă controla tensiunea arterială: - Perindoprilul aparţine unei clase de medicamente numite inhibitori ai enzimei de conversie a angiotensinei (ECA). Acestea acţionează prin lărgirea vaselor de sânge, ceea ce face mai uşoară pomparea de către inima dumneavoastră a sângelui în vasele de sânge. - Indapamida este un diuretic (care aparţine unei clase de medicamente numite derivaţi de sulfonamidă cu un inel indolic). Diureticele măresc cantitatea de urină produsă de către rinichi. Cu toate acestea, indapamida este diferită de alte diuretice, deoarece determină doar o creştere uşoară a cantităţii de urină produsă. - Amlodipina este un blocant al canalelor de calciu (care aparţine unei clase de medicamente numite dihidropiridine). Acţionează prin relaxarea vaselor de sânge, astfel încât sângele să treacă mai uşor prin acestea. 2 2. Ce trebuie să ştiţi înainte să luaţi Norplexam Nu luaţi Norplexam - dacă sunteţi alergic la perindopril sau la orice alt inhibitor al ECA, la indapamidă sau la orice altă sulfonamidă, la amlodipină sau la orice altă dihidropiridină sau la oricare dintre celelalte componente ale acestui medicament (enumerate la pct. 6), - dacă aţi prezentat simptome cum sunt respiraţie şuierătoare, umflare a feţei sau limbii, senzaţie de mâncărime intensă sau erupţii trecătoare severe pe piele asociate cu terapia anterioară cu inhibitori ai ECA sau dacă dumneavoastră sau un membru al familiei a prezentat aceste simptome, în orice alte circumstanţe (o afecţiune numită angioedem), - dacă aveţi o afecţiune severă a ficatului sau aveţi o afecţiune numită encefalopatie hepatică (boală a creierului cauzată de afecţiuni ale ficatului), - dacă sunteţi suspectat că aveţi insuficienţă cardiacă decompensată netratată (retenţie severă de apă, dificultăţi la respiraţie), - dacă aveţi o îngustare a valvei aortice a inimii (stenoză aortică) sau şoc cardiogen (situaţie în care inima nu este capabilă să asigure organismului cantitatea necesară de sânge), - dacă aveţi insuficienţă cardiacă după un infarct miocardic, - dacă aveţi tensiune arterială foarte mică (hipotensiune arterială severă), - dacă aveţi valori mici ale potasiului în sânge, - dacă aveţi probleme severe ale rinichilor, - dacă efectuaţi şedinţe de dializă, - dacă aveţi probleme moderate ale rinichilor (pentru Norplexam în concentraţiile 10 mg/2,5 mg/5 mg şi 10 mg/2,5 mg/10 mg), - dacă sunteţi gravidă în mai mult de 3 luni (de asemenea, este mai bine să evitaţi utilizarea Norplexam la începutul sarcinii – vezi punctul referitor la sarcină), - dacă aveţi diabet zaharat sau funcția rinichilor afectată şi urmați tratament cu un medicament pentru scăderea tensiunii arteriale care conține aliskiren, - dacă ați luat sau luați în prezent combinația în doză fixă sacubitril/valsartan, un medicament pentru insuficiență cardiacă, deoarece riscul de angioedem (inflamare rapidă a țesuturilor de sub piele întro zonă precum gâtul) este crescut (vezi ”Atenționări și precauții” și ”Norplexam împreună cu alte medicamente”). Atenţionări şi precauţii Înainte să luaţi Norplexam, adresaţi-vă medicului dumneavoastră sau farmacistului: - dacă aveţi cardiomiopatie hipertrofică (afecţiune a musculaturii cardiace) sau stenoză a arterei renale (îngustare a arterei care irigă cu sânge rinichiul), - daca aveţi insuficienţă cardiacă sau orice alte probleme ale inimii, - dacă aveţi creştere severă a tensiunii arteriale (criză hipertensivă), - dacă aveţi probleme ale ficatului, - dacă aveţi o boală de colagen (o boală de piele), cum sunt lupusul eritematos sistemic sau sclerodermia, - dacă aveţi ateroscleroză (îngroşare a arterelor), - dacă trebuie să faceţi analize pentru a verifica funcţionarea glandei paratiroide, - dacă aveţi gută, - dacă aveţi diabet zaharat, - dacă urmaţi un regim alimentar cu restricţie de sare sau utilizaţi înlocuitori de sare care conţin potasiu (o valoare bine echilibrată a potasiului în sânge este esenţială), - dacă luaţi litiu sau diuretice care economisesc potasiu (spironolactonă, triamteren), deoarece utilizarea lor împreună cu Norplexam trebuie evitată (vezi “Norplexam împreună cu alte medicamente”), - dacă sunteţi vârstnic şi doza dumneavoastră trebuie crescută, - dacă aţi avut reacţii de fotosensibilitate, - dacă aparţineţi rasei negre, puteţi avea o incidenţă mai mare de angioedem (umflare a feţei, buzelor, gurii, limbii sau gâtului, care poate produce dificultăţi la înghiţire sau la respiraţie) şi eficienţă mai mică la reducerea tensiunii arteriale, - dacă efectuaţi şedinţe de dializă cu membrane cu flux mare, - dacă aveţi probleme ale rinichilor sau dacă efectuați ședințe de dializă, 3 - dacă manifestați o scădere a vederii sau durere oculară. Acestea pot fi simptome ale acumulării de lichid în stratul vascular al ochiului (efuziune coroidiană) sau ale unei presiuni mari la nivelul ochilor dumneavoastră și pot să apară în decurs de câteva ore până la câteva săptămâni de la administrarea Norplexam. Dacă este netratată, aceasta poate duce la pierderea permanentă a vederii. Dacă ați avut anterior o reacție alergică la peniciline sau la sulfonamide, puteți avea un risc crescut de a dezvolta o astfel de reacție, - dacă aveți tulburări musculare, inclusiv dureri musculare, sensibilitate, slăbiciune sau crampe, - dacă aveți valori crescute anormale în sânge ale unui hormon numit aldosteron (aldosteronism primar), - dacă aveţi prea mult acid în sânge, ceea ce poate produce accelerarea respiraţiei, - dacă aveţi insuficienţă circulatorie cerebrală (tensiune arterială mică a sângelui la nivelul creierului), - dacă manifestaţi umflare a feţei, buzelor, gurii, limbii sau gâtului ce poate produce dificultăţi la înghiţire sau la respiraţie, care poate să apară în orice moment în timpul tratamentului, întrerupeţi imediat tratamentul şi adresaţi-vă medicului dumneavoastră, - dacă luaţi oricare dintre următoarele medicamente, riscul de apariție a angioedemului este crescut: - racecadrotril (utilizat pentru tratamentul diareei) - sirolimus, everolimus, temsirolimus și alte medicamente care aparțin clasei numite inhibitori ai mTor (utilizate pentru a evita respingerea organelor transplantate și pentru cancer) - sacubitril (disponibil sub formă de combinație în doză fixă cu valsartan), utilizat pentru tratamentul de lungă durată al insuficienței cardiace - linagliptină, saxagliptină, sitagliptină, vildagliptină și alte medicamente aparținând clasei numite gliptine (utilizate pentru tratarea diabetului). - dacă luaţi oricare dintre următoarele medicamente utilizate pentru tratarea tensiunii arteriale mari: - un blocant al receptorilor angiotensinei II (BRA) (cunoscuţi şi sub denumirea de „sartani” – de exemplu, valsartan, telmisartan, irbesartan), mai ales dacă aveţi probleme ale rinichilor asociate diabetului zaharat - aliskiren. Este posibil ca medicul dumneavoastră să vă verifice funcţia rinichilor, tensiunea arterială şi valorile electroliţilor (de exemplu, potasiu) din sânge, la intervale regulate de timp. Vezi şi informaţiile de la punctul „Nu luați Norplexam”. Medicul dumneavoastră vă poate recomanda analize de sânge pentru a verifica dacă aveţi valori mici ale sodiului sau potasiului sau valori mari ale calciului. Trebuie să-i spuneţi medicului dumneavoastră dacă credeţi că sunteţi (sau aţi putea rămâne) gravidă. Norplexam nu este recomandat la începutul sarcinii şi nu trebuie utilizat dacă sunteţi gravidă în mai mult de 3 luni deoarece, dacă este utilizat în acest stadiu al sarcinii, vă poate afecta grav copilul (vezi “Sarcina şi alăptarea”). De asemenea, trebuie să-l informaţi pe medicul dumneavoastră sau personalul medical când luaţi Norplexam: - dacă urmează să vi se efectueze anestezie şi/sau intervenţie chirurgicală, - dacă aţi avut de curând diaree sau vărsături sau dacă sunteţi deshidratat, - dacă efectuaţi şedinţe de dializă sau afereză LDL (care vă îndepărtează colesterolul din sânge cu ajutorul unui aparat), - dacă urmaţi un tratament de desensibilizare pentru reducerea efectelor alergiei la înţepăturile de albină sau viespe, - dacă urmează să vi se efectueze un examen medical care necesită injectarea unei substanţe de contrast care conţine iod (o substanţă care face ca organele, cum sunt rinichiul sau stomacul, să fie vizibile la razele X). Sportivii trebuie atenţionaţi că Norplexam conţine o substanţă activă (indapamida) care poate determina pozitivarea testelor antidoping. Copii şi adolescenţi Norplexam nu trebuie administrat la copii şi adolescenţi. 4 Norplexam împreună cu alte medicamente Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Nu luaţi aliskiren (utilizat pentru tratamentul tensiunii arteriale mari) dacă aveţi diabet zaharat sau probleme ale rinichilor. Nu trebuie să luaţi Norplexam împreună cu: ✓ litiu (utilizat pentru tratamentul afecţiunilor mentale cum sunt mania, tulburarea maniaco-depresivă şi depresia recurentă), ✓ diuretice care economisesc potasiu (de exemplu, triamteren, amilorid), suplimente de potasiu sau substituenţi de sare care conţin potasiu, alte medicamente care pot crește valoarea potasiului în corp (cum sunt heparina, un medicament utilizat pentru subțierea sângelui pentru a preveni formarea de cheaguri de sânge; trimetoprim și co-trimoxazol, cunoscut și sub denumirea de trimetoprim/sulfametoxazol, medicament utilizat pentru tratamentul infecțiilor cauzate de bacterii), ✓ dantrolen (perfuzie) utilizat pentru tratamentul hipertermiei maligne în timpul anesteziei (simptome care includ febră foarte mare şi rigiditate musculară), ✓ estramustină (utilizată pentru tratamentul cancerului), ✓ medicamente administrate cel mai frecvent pentru tratamentul diareei (racecadotril) sau pentru a evita respingerea organelor transplantate (sirolimus, everolimus, temsirolimus și alte medicamente care aparțin clasei denumite inhibitori ai mTor). Vezi punctul „Atenționări și precauții”, ✓ combinația în doză fixă sacubitril/valsartan (utilizată pentru tratamentul de lungă durată al insuficienței cardiace); vezi pct. „Nu luați Norplexam” și „Atenționări și precauții”, ✓ alte medicamente utilizate pentru tratamentul tensiunii arteriale mari: inhibitori ai enzimei de conversie a angiotensinei şi blocanţi ai receptorilor de angiotensină. Tratamentul cu Norplexam poate fi influenţat de administrarea altor medicamente. Este posibil ca medicul dumneavoastră să trebuiască să vă modifice doza și/sau să ia alte măsuri de precauție. Adresaţivă medicului dumneavoastră dacă luaţi oricare dintre următoarele medicamente, deoarece pot fi necesare precauţii speciale: ✓ alte medicamente pentru tratamentul tensiunii arteriale mari, inclusiv blocanți ai receptorilor angiotensinei II (BRA), aliskiren (vezi și informațiile de la punctele „Nu luați Norplexam” și „Atenționări și precauții”), diuretice (medicamente care cresc cantitatea de urină produsă de către rinichi), ✓ diuretice care economisesc potasiu utilizate pentru tratamentul insuficienţei cardiace: eplerenonă şi spironolactonă în doze cuprinse între 12,5 mg şi 50 mg pe zi, ✓ medicamente anestezice, ✓ substanţe de contrast iodate, ✓ bepridil (utilizat pentru tratamentul anginei pectorale), ✓ metadonă (utilizată pentru tratamentul dependenţei), ✓ medicamente utilizate pentru tratamentul bătăilor neregulate ale inimii (de exemplu, dofetilidă, ibutilidă, bretilium, cisapridă, difemanil, procainamidă, chinidină, hidrochinidină, disopiramidă, amiodaronă, sotalol), ✓ verapamil, diltiazem (medicamente pentru inimă), ✓ digoxin sau alte glicozide cardiace (pentru tratamentul afecţiunilor inimii), ✓ antibiotice utilizate pentru tratamentul infecțiilor cauzate de bacterii (de exemplu, rifampicină, eritromicină administrată injectabil, claritromicină, sparfloxacină, moxifloxacină), ✓ medicamente antifungice (de exemplu, itraconazol, ketoconazol, amfotericină B administrată injectabil), ✓ alopurinol (pentru tratamentul gutei), ✓ antihistaminice utilizate pentru tratamentul reacţiilor alergice, cum este febra fânului (de exemplu, mizolastină, terfenadină, astemizol), ✓ corticosteroizi utilizaţi pentru tratamentul diferitelor afecţiuni, inclusiv astmul broşic sever şi artrita reumatoidă şi medicamente antiinflamatoare nesteroidiene (de exemplu, ibuprofen) sau doze mari de salicilaţi (de exemplu, acid acetilsalicilic, o substanță prezentă în multe medicamente utilizate pentru ameliorarea durerii și scăderea febrei, precum și pentru prevenirea coagulării sângelui), 5 ✓ imunosupresoare (medicamente utilizate pentru controlul răspunsului imun al organismului dumneavoastră la tratamentul afecțiunilor autoimune sau după operații de transplant (de exemplu, ciclosporină, tacrolimus), ✓ tetracosactidă (pentru tratamentul bolii Crohn), ✓ săruri de aur, în special administrate intravenos (utilizate pentru tratamentul simptomelor poliartritei reumatoide), ✓ halofantrină (utilizată pentru tratamentul unor anumite tipuri de malarie), ✓ baclofen utilizat pentru tratamentul rigidităţii musculare, care apare în boli cum este scleroza multiplă, ✓ medicamente pentru tratamentul diabetului zaharat, cum sunt insulina sau metforminul, ✓ calciu, incluzând suplimentele care conţin calciu, ✓ laxative stimulante (de exemplu, Senna), ✓ medicamente pentru tratamentul cancerului, ✓ vincamină (utilizată pentru tratamentul simptomatic al afecţiunilor cognitive la vârstnici, inclusiv tulburările de memorie), ✓ medicamente utilizate pentru tratamentul tulburărilor mentale cum sunt depresia, anxietatea, schizofrenia (de exemplu, antidepresive triciclice, antipsihotice, antidepresive asemănătoare imipraminei, neuroleptice (cum sunt amisulprida, sulpirida, sultoprida, tiaprida, haloperidolul, droperidolul)), ✓ pentamidină (utilizată pentru tratamentul pneumoniei), ✓ ritonavir, indinavir, nelfinavir (numite inhibitori de protează, utilizate pentru tratamentul HIV), ✓ hypericum perforatum (sunătoare), ✓ trimetoprim și Co-trimoxazol (pentru tratamentul infecţiilor), ✓ medicamente utilizate pentru tratamentul valorilor scăzute ale tensiunii arteriale, a şocului sau astmului bronşic (de exemplu, efedrină, noradrenalină sau adrenalină), ✓ nitroglicerină şi alţi nitraţi, sau alte vasodilatatoare care pot scădea suplimentar tensiunea arterială. Norplexam împreună cu alimente şi băuturi Persoanele care utilizează Norplexam nu trebuie să consume suc de grepfrut şi grepfrut, deoarece acestea pot determina o creştere a valorilor substanţei active amlodipină în sânge, ceea ce poate provoca o creştere neprevăzută a efectului Norplexam de scădere a tensiunii arteriale. Sarcina şi alăptarea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. Sarcina Trebuie să-i spuneţi medicului dumneavoastră dacă credeţi că sunteţi (sau aţi putea rămâne) gravidă. În mod obişnuit, medicul dumneavoastră vă va sfătui să opriţi utilizarea Norplexam înainte de a rămâne gravidă sau imediat ce aflaţi că sunteţi gravidă şi vă va recomanda să luaţi alt medicament în loc de Norplexam. Norplexam nu este recomandat la începutul sarcinii şi nu trebuie utilizat dacă sunteţi gravidă în mai mult de 3 luni, deoarece, dacă este administrat după luna a treia de sarcină, vă poate afecta grav copilul. Alăptarea Spuneţi medicului dumneavoastră dacă alăptaţi sau urmează să începeţi să alăptaţi. Norplexam nu este recomandat mamelor care alăptează şi medicul dumneavoastră vă poate recomanda alt tratament dacă doriţi să alăptaţi, mai ales dacă este vorba despre un copil nou-născut sau născut prematur. Conducerea vehiculelor şi folosirea utilajelor Norplexam vă poate afecta capacitatea de a conduce vehicule sau de a folosi utilaje. În cazul în care comprimatele vă fac să vă simţiţi rău, ameţit sau obosit, sau vă provoacă dureri de cap, nu conduceţi vehicule şi nu folosiţi utilaje, şi adresaţi-vă imediat medicului dumneavoastră. Norplexam conține sodiu 6 Acest medicament conține sodiu mai puțin de 1 mmol (23 mg) per comprimat, adică practic ""nu conține sodiu"". 3. Cum să luaţi Norplexam Luaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. Înghiţiţi comprimatul cu un pahar cu apă, de preferat dimineaţa, înainte de masă. Medicul va decide doza corectă pentru dumneavoastră. Această doză este, de obicei, un comprimat administrat odată pe zi. Dacă luaţi mai mult Norplexam decât trebuie Dacă luaţi prea multe comprimate, tensiunea dumneavoastră arterială poate deveni mică sau periculos de mică, asociată cu greaţă, vărsături, crampe, ameţeală, somnolenţă, senzaţie de confuzie, oligurie (eliminarea unei cantităţi mai mici de urină decât normal), anurie (nu se mai produce sau elimină urină). Puteţi simţi uşoară stare de confuzie, senzaţie de leşin sau slăbiciune. Dacă scăderea tensiunii arteriale este destul de severă, poate apărea şoc. Puteţi avea senzaţia de piele umedă şi rece şi vă puteţi pierde conştienţa. Excesul de lichid se poate acumula în plămâni (edem pulmonar) provocând dificultăți de respirație care se pot dezvolta până la 24-48 de ore după administrare. Dacă luaţi prea multe comprimate de Norplexam, solicitaţi imediat ajutor medical. Dacă uitaţi să luaţi Norplexam Este important să vă luaţi medicamentul în fiecare zi, deoarece tratamentul regulat este mai eficace. Cu toate acestea, dacă uitaţi să luaţi o doză de Norplexam, luaţi doza următoare la momentul obişnuit. Nu luaţi o doză dublă pentru a compensa doza uitată. Dacă încetaţi să luaţi Norplexam Deoarece tratamentul pentru tensiunea arterială mare este, de obicei, pe toată durata vieţii, trebuie să discutaţi cu medicul dumneavoastră înainte de a întrerupe acest medicament. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Dacă prezentaţi oricare dintre următoarele reacţii adverse care pot fi severe, opriţi imediat administrarea medicamentului şi adresaţi-vă urgent medicului dumneavoastră: - respiraţie şuierătoare subită, durere în piept, scurtare a respiraţiei sau dificultăţi de respiraţie (mai puţin frecvente) (pot afecta până la 1 din 100 de persoane) - umflare a pleoapelor, feţei sau buzelor (mai puţin frecvente) (pot afecta până la 1 din 100 de persoane) - umflare a gurii, limbii şi gâtului, care poate provoca dificultăţi mari de respiraţie (mai puţin frecvente) (pot afecta până la 1 din 100 de persoane) - reacţii severe la nivelul pielii, incluzând erupţie trecătoare intensă pe piele, urticarie, înroşirea pielii pe tot corpul, mâncărimi severe, apariţia de vezicule, cojirea şi umflarea pielii, inflamarea mucoaselor (sindrom Stevens-Johnson, necroliză epidermică toxică) sau alte reacţii alergice (foarte rare) (pot afecta până la 1 din 10000 de persoane) - ameţeală severă sau leşin, (frecvente) (pot afecta până la 1 din 10 persoane) - infarct miocardic (foarte rare) (pot afecta până la 1 din 10000 de persoane), bătăi neregulate ale inimii care pot pune viaţa în pericol (cu frecvenţă necunoscută) - inflamare a pancreasului, care poate provoca dureri abdominale şi de spate severe, însoţite de senzaţie puternică de rău (foarte rare) (pot afecta până la 1 din 10000 de persoane) 7 - slăbiciune musculară, crampe, sensibilitate sau durere musculară și mai ales, dacă în același timp vă simțiți rău sau aveți temperatura crescută, acest lucru poate fi cauzat de o distrugere musculară anormală. În ordine descrescătoare a frecvenţei, reacţiile adverse pot include: - Foarte frecvente (pot afecta mai mult de 1 din 10 persoane): Edem (retenție de lichide). - Frecvente (pot afecta până la 1 din 10 persoane): Valori scăzute de potasiu în sânge, durere de cap, ameţeli, palpitaţii (vă simţiţi bătăile inimii), înroşire trecătoare a feţei şi gâtului, vertij, senzaţie de amorţeală sau furnicături la nivelul membrelor, afectare a vederii, vedere dublă, tinitus (senzaţie de zgomote în urechi), uşoară stare de confuzie din cauza tensiunii arteriale mici, tuse, dificultăți de respiraţie, tulburări gastro-intestinale (greaţă, vărsături, dureri abdominale, tulburări ale gustului, dispepsie sau dificultăţi de digestie, diaree, constipaţie, modificări ale tranzitului intestinal), reacţii alergice (cum sunt erupţii trecătoare pe piele, mâncărimi), spasme musculare, senzaţie de oboseală, slăbiciune, somnolență, umflare a gleznelor. - Mai puţin frecvente (pot afecta până la 1 din 100 de persoane): Tulburări ale dispoziţiei, anxietate, depresie, tulburări ale somnului, tremurături, urticarie, leşin, pierderea senzaţiei de durere, bătăi neregulate și/sau rapide ale inimii, rinită (nas înfundat sau cu secreţii abundente), cădere a părului, purpură (puncte roşii pe piele), decolorare a pielii, mâncărimi pe piele, transpiraţii, durere în piept, dureri articulare sau musculare, dureri de spate, durere, senzaţie de rău, probleme ale rinichilor, probleme la urinat, necesitate crescută de a urina în timpul nopţii, creşterea numărului de urinări, impotenţă (incapacitatea de a obține sau menține o erecţie), febră sau temperatură mare, disconfortul sau mărirea sânilor la bărbaţi, creştere sau scădere a greutăţii corporale, creştere a numărului unor celule ale sângelui, valori mari ale potasiului în sânge, hipoglicemie (valori foarte mici ale zahărului în sânge), valori mici ale sodiului în sânge care pot produce deshidratare și tensiune arterială mică, vasculită (inflamare a vaselor de sânge), reacţii de fotosensibilitate (modificare a aspectului pielii) după expunerea la soare sau la radiaţii artificiale UVA, grupuri de vezicule pe piele, umflare a mâinilor sau picioarelor, creştere a valorilor creatininei şi ureei din sânge, căderi, uscăciune a gurii. - Rare (pot afecta până la 1 din 1000 de persoane): Stare de confuzie, modificări ale parametrilor de laborator: valori scăzute de clor în sânge, valori scăzute de magneziu în sânge, valori crescute ale enzimelor hepatice, valori mari ale bilirubinei serice și agravare a psoriazisului, scădere sau absență a urinărilor, insuficiență renală acută, urină concentrată (închisă la culoare), senzație de rău (greață) sau stare de rău (vărsături), crampe musculare, confuzie și crize. Acestea pot fi simptome cauzate de secreția necorespunzătoare de hormon antidiuretic (ADH). - Foarte rare (pot afecta până la 1 din 10000 de persoane): Scădere a numărului de celule albe din sânge, scădere a numărului de trombocite (care determină apariţia mai uşoară a învineţirii şi sângerării nazale), anemie (scădere a numărului de celule roşii din sânge), angină pectorală (dureri la nivelul pieptului, maxilarului şi spatelui, apărute în urma efortului fizic şi cauzate de probleme ale fluxului de sânge la nivelul inimii), pneumonie eozinofilică (o formă rară de pneumonie), umflare a gingiilor, reacţii severe la nivelul pielii, incluzând erupţie trecătoare intensă pe piele, înroşirea pielii pe tot corpul, mâncărimi severe, apariţia de vezicule, cojirea şi umflarea pielii, eritem polimorf (erupţie pe piele care frecvent debutează cu pete roşii, pruriginoase la nivelul feţei, braţelor şi picioarelor), gingii umflate, sensibile sau care sângerează, funcţionare anormală a ficatului, inflamare a ficatului (hepatită), probleme severe ale rinichilor, îngălbenire a pielii (icter), umflare a abdomenului (gastrită), tulburări la nivelul nervilor care pot produce slăbiciune, furnicături sau amorţeli, tensiune musculară crescută, hiperglicemie (valori foarte mari ale zahărului în sânge), valori mari ale calciului în sânge, accident vascular cerebral posibil ca urmare a tensiunii arteriale foarte mici. 8 - Cu frecvenţă necunoscută (care nu poate fi estimată din datele disponibile): Encefalopatie hepatică (o afecţiune a creierului cauzată de afectarea ficatului), aspect anormal al bătăilor inimii pe ECG; dacă aveţi lupus eritematos sistemic (un tip de boală de colagen), acesta se poate agrava. Tulburări de vedere (miopie), vedere încețoșată, scădere a vederii sau durere oculară din cauza presiunii crescute (semne posibile ale acumulării de lichid în stratul vascular al ochiului (efuziune coroidiană) sau glaucom acut cu unghi închis). Tremurături, postură rigidă, aspect de mască al feței, mișcări lente și mers împleticit și dezechilibrat. Modificări ale culorii pielii, amorțeală și durere la nivelul degetelor de la mâini sau de la picioare (fenomen Raynaud). Pot să apară modificări ale parametrilor de laborator (analize de sânge). Medicul dumneavoastră vă poate recomanda analize de sânge pentru a vă urmări starea. Dacă manifestați aceste simptome, adresați-vă medicului dumneavoastră cât mai repede posibil. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Norplexam Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie şi pe flacon. Data de expirare se referă la ultima zi a lunii respective. Acest medicament nu necesită condiţii speciale de păstrare. Pentru flacoanele cu 28 și 30 comprimate filmate, stabilitatea pentru utilizare este de 30 de zile de la prima deschidere a flaconului. Pentru flaconul cu 100 comprimate filmate, stabilitatea pentru utilizare este de 100 de zile de la prima deschidere a flaconului. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Norplexam - Substanţele active sunt perindopril arginina, indapamida şi amlodipina Un comprimat filmat de Norplexam 5/1,25/5 mg conţine perindopril 3,395 mg echivalent cu perindopril arginină 5 mg, indapamidă 1,25 mg şi amlodipină besilat 6,935 mg echivalent cu amlodipină 5 mg. 9 Un comprimat filmat de Norplexam 5/1,25/10 mg conţine perindopril 3,395 mg echivalent cu perindopril arginină 5 mg, indapamidă 1,25 mg şi amlodipină besilat 13,870 mg echivalent cu amlodipină 10 mg. Un comprimat filmat de Norplexam 10/2,5/5 mg conţine perindopril 6,790 mg echivalent cu perindopril arginină 10 mg, indapamidă 2,5 mg şi amlodipină besilat 6,935 mg echivalent cu amlodipină 5 mg. Un comprimat filmat de Norplexam 10/2,5/10 mg conţine perindopril 6,790 mg echivalent cu perindopril arginină 10 mg, indapamidă 2,5 mg şi amlodipină besilat 13,870 mg echivalent cu amlodipină 10 mg. - Celelalte componente sunt: - Nucleu: calciu carbonat amidon format din: carbonat de calciu 90 %, amidon de porumb pregelatinizat 10%, celuloză microcristalină, croscarmeloză sodică, stearat de magneziu, dioxid de siliciu coloidal anhidru, amidon pregelatinizat. - Film: glicerol, hipromeloză 6mPa.s, macrogol 6000, stearat de magneziu, dioxid de titan. Cum arată Norplexam şi conţinutul ambalajului Comprimatele de Norplexam 5/1,25/5 mg sunt comprimate filmate de culoare albă, ovale, cu lungime de 9,75 mm şi lăţime de 5,16 mm, gravate cu pe o faţă şi cu pe cealaltă faţă. Comprimatele de Norplexam 5/1,25/10 mg sunt comprimate filmate de culoare albă, ovale, cu lungime de 10,7 mm şi lăţime de 5,66 mm, gravate cu pe o faţă şi cu pe cealaltă faţă. Comprimatele de Norplexam 10/2,5/5 mg sunt comprimate filmate de culoare albă, ovale, cu lungime de 11,5 mm şi lăţime de 6,09 mm, gravate cu pe o faţă şi cu pe cealaltă faţă. Comprimatele de Norplexam 10/2,5/10 mg sunt comprimate filmate de culoare albă, ovale, cu lungime de 12,2 mm şi lăţime de 6,46 mm, gravate cu pe o faţă şi cu pe cealaltă faţă. Comprimatele sunt disponibile în cutii cu 10, 28, 30, 60 (2 flacoane a 30 comprimate), 84 (3 flacoane a 28 comprimate filmate), 90 (3 flacoane a 30 comprimate filmate), 100 şi 500 comprimate (5 flacoane a 100 comprimate). Capacul flacoanelor conține desicant. Este posibil ca nu toate mărimile de ambalaj să fie comercializate. "
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. ▪ Păstraţi acest prospect. S-ar putea să fie necesar să-l recitiţi. ▪ Dacă aveţi orice întrebări suplimentare, adresaţi-vă medicului dumneavoastră sau farmacistului. ▪ Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca ale dumneavoastră. ▪ Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. (vezi punctul 4). Ce găsiţi în acest prospect: 1. Ce este Olmesartan medoxomil/Amlodipină Accord şi pentru ce se utilizează 2. Ce trebuie să ştiţi înainte să utilizaţi Olmesartan medoxomil/Amlodipină Accord 3. Cum să utilizaţi Olmesartan medoxomil/Amlodipină Accord 4. Reacţii adverse posibile 5. Cum se păstrează Olmesartan medoxomil/Amlodipină Accord 6. Conţinutul ambalajului şi alte informaţii 1. Ce este Olmesartan medoxomil/Amlodipină Accord şi pentru ce se utilizează Olmesartan medoxomil/Amlodipină Accord conţine două substanţe denumite olmesartan medoxomil şi amlodipină (sub formă de besilat de amlodipină). Ambele substanţe ajută la controlul tensiunii arteriale mari. • Olmesartan medoxomil aparţine unei clase de medicamente denumite “antagonişti ai receptorilor angiotensinei II”, care determină scăderea tensiunii arteriale prin relaxarea vaselor de sânge. • Amlodipina aparţine unei clase de medicamente denumite “blocante ale canalelor de calciu”. Amlodipina împiedică calciul să intre în peretele vaselor de sânge, împiedicând vasele de sânge să se îngusteze şi scăzând astfel tensiunea arterială. Acţiunea ambelor substanţe contribuie la împiedicarea îngustării vaselor de sânge, astfel încât vasele de sânge se relaxează şi tensiunea arterială scade. Olmesartan medoxomil/Amlodipină Accord este utilizat pentru tratamentul tensiunii arteriale mari la pacienţii a căror tensiune arterială nu este controlată suficient fie cu olmesartan medoxomil singur fie cu amlodipină, administrate separat. 2. Ce trebuie să ştiţi înainte să utilizaţi Olmesartan medoxomil/Amlodipină Accord Nu utilizaţi Olmesartan medoxomil/Amlodipină Accord 2 • dacă sunteţi alergic la olmesartan medoxomil, la amlodipină sau la alte medicamente dintr-o clasă specială de blocante ale canalelor de calciu, dihidropiridine sau la oricare din celelalte componente ale acestui medicament (enumerate la pct. 6). Dacă credeţi că sunteţi alergic, discutaţi cu medicul dumneavoastră înainte să utilizaţi Olmesartan medoxomil/Amlodipină Accord. • dacă sunteți gravidă în mai mult de trei luni. (Este bine să evitaţi Olmesartan medoxomil/Amlodipină Accord şi în perioada de început a sarcinii - vezi pct, „Sarcina şi alăptarea“). • dacă aveţi diabet zaharat sau funcţia rinichilor afectată şi urmaţi tratament cu un medicament pentru scăderea tensiunii arteriale care conţine aliskiren. • dacă aveţi probleme severe ale ficatului, dacă secreţia biliară este insuficientă sau drenajul biliar este blocat de pietrele din vezica biliară (de exemplu, de calculi biliari) sau dacă aveţi icter (îngălbenirea pielii şi a albului ochilor). • dacă aveţi tensiunea arterială foarte mică. • dacă aveţi un aport insuficient de sânge în ţesuturi cu simptome cum sunt tensiune arterială mică, puls scăzut, bătăi ale inimii rapide (şoc, inclusiv şoc cardiogen). Şoc cardiogen înseamnă şocul provocat de o tulburare severă a inimii. • dacă fluxul de sânge de la inimă este blocat (de exemplu, din cauza îngustării aortei (stenoză aortică)). • dacă aveţi o tulburare cardiacă (având ca rezultat scurtarea respiraţiei sau umflarea extremităţilor) după un infarct miocardic. Atenţionări şi precauţii Înainte să utilizaţi Olmesartan medoxomil/Amlodipină Accord, adresaţi-vă medicului dumneavoastră sau farmacistului. Spuneţi medicului dumneavoastră dacă luaţi oricare dintre următoarele medicamente utilizate pentru tratarea tensiunii arteriale mari: • un inhibitor al ECA (de exemplu, enalapril, lisinopril, ramipril), mai ales dacă aveţi probleme ale rinichilor asociate diabetului zaharat. • aliskiren Este posibil ca medicul dumneavoastră să vă verifice funcţia rinichilor, tensiunea arterială şi valorile electroliţilor (de exemplu, potasiu) din sânge, la intervale regulate de timp. Vezi şi informaţiile de la pct. „Nu utilizaţi Olmesartan medoxomil/Amlodipină Accord”. Spuneţi medicului dumneavoastră dacă aveţi vreuna dintre următoarele probleme de sănătate: ▪ Probleme ale rinichilor sau un transplant renal ▪ Boli ale ficatului ▪ Insuficienţă cardiacă sau probleme cu valvele inimii sau cu muşchiul inimii ▪ Vărsături severe, diaree, urmaţi tratament cu doze mari de “comprimate pentru eliminarea apei” (diuretice) sau dacă urmaţi o dietă cu cantităţi mici de sare ▪ Concentraţii crescute ale potasiului în sângele dumneavoastră ▪ Probleme ale glandelor suprarenale (glande care produc hormoni şi care sunt situate deasupra rinichilor). Adresaţi-vă medicului dumneavoastră dacă aveți diaree, care este severă, persistentă şi determină pierdere substanţială în greutate. Medicul poate evalua simptomele şi să decidă cu privire la modul de continure a tratamentului dumneavoastră pentru tensiunea arterială. Similar cu oricare dintre medicamentele care scad tensiunea arterială, la pacienţii cu tulburări ale fluxului de sânge la nivelul inimii sau creierului, o scădere prea mare a tensiunii arteriale poate duce la infarct miocardic sau accident vascular cerebral. Ca urmare, medicul dumneavoastră vă va supraveghea cu atenţie tensiunea arterială. 3 Trebuie să anunţaţi medicul în cazul în care credeţi că sunteţi gravidă (sau intenţionaţi să rămâneţi gravidă). Olmesartan medoxomil/Amlodipină Accord nu este recomandat la începutul sarcinii şi nu trebuie utilizat dacă aveţi mai mult de trei luni de sarcină, deoarece poate provoca vătămări grave copilului dumneavoastră dacă este utilizat în această etapă (vezi punctul “Sarcina şi alăptarea”). Copii şi adolescenţi (cu vârsta sub 18 ani) Olmesartan medoxomil/Amlodipină Accord nu este recomandat la copii şi adolescenţi cu vârsta sub 18 ani. Olmesartan medoxomil/Amlodipină Accord împreună cu alte medicamente Spuneţi medicului dumneavoastră sau farmacistului dacă luaţi sau aţi luat recent oricare dintre următoarele medicamente: • Alte medicamente care scad tensiunea arterială, deoarece efectul Olmesartan medoxomil/Amlodipină Accord poate fi crescut și frecvența reacțiilor adverse poate fi mai mare. Este posibil ca medicul dumneavoastră să trebuiască să vă modifice doza şi/sau să ia alte măsuri de precauţie: Dacă luaţi un inhibitor al ECA sau aliskiren (vezi şi informaţiile de la punctele „Nu utilizaţi Olmesartan medoxomil/Amlodipină Accord” şi „Atenţionări şi precauţii”). • Suplimente de potasiu, înlocuitori de sare care conţin potasiu, “comprimate pentru eliminarea apei” (diuretice) sau heparină (pentru subţierea sângelui şi prevenirea formării de cheaguri de sânge). Utilizarea acestor medicamente în acelaşi timp cu Olmesartan medoxomil/Amlodipină Accord poate determina creşterea concentraţiilor de potasiu din sângele dumneavoastră. • Litiul (un medicament utilizat pentru tratamentul schimbărilor de dispoziţie şi anumitor tipuri de depresie) dacă este utilizat în acelaşi timp cu Olmesartan medoxomil/Amlodipină Accord poate determina creşterea toxicităţii litiului. Dacă trebuie să luaţi litiu, medicul dumneavoastră vă va măsura concentraţiile litiului din sânge. • Medicamente antiinflamatoare nesteroidiene (AINS, medicamente utilizate pentru ameliorarea durerii, umflăturilor şi altor simptome ale inflamaţiei, incluzând artrita) utilizate în acelaşi timp cu Olmesartan medoxomil/Amlodipină Accord pot determina creşterea riscului de insuficienţă renală. Efectul Olmesartan medoxomil/Amlodipină Accord poate fi scăzut de AINS. • Clorhidrat de colesevelam, un medicament care scade nivelul de colesterol din sânge, deoarece efectul Olmesartan medoxomil/Amlodipină Accord poate fi scăzut. Medicul dumneavoastră vă poate recomanda să luați Olmesartan medoxomil/Amlodipină Accord cu cel puțin 4 ore înainte de clorhidrat de colesevelam. • Anumite antiacide (medicamente pentru indigestie sau pentru senzaţia de arsură la nivelul stomacului), deoarece efectul Olmesartan medoxomil/Amlodipină Accord poate fi uşor scăzut. • Medicamentele utilizate pentru HIV/SIDA (de exemplu, ritonavir, indinavir, nelfinavir) sau pentru tratamentul infecţiilor fungice (de exemplu, ketoconazol, itraconazol). • Diltiazem, verapamil (medicamente utilizate pentru tulburările ritmului inimii şi pentru tensiunea arterială mare). • Rifampicină, eritromicină, claritromicină (antibiotice), medicamente utilizate în tratamentul tuberculozei sau în alte infecţii. • Sunătoare (Hypericum perforatum), un preparat medicinal din plante. 4 • Dantrolen (perfuzie utilizată pentru tratamentul anomaliilor severe de reglare a temperaturii corpului). • Simvastatină, medicament utilizat pentru scăderea colesterolului şi a grăsimilor (trigliceridelor) din sânge. • Tacrolimus, sirolimus, temsirolimus, everolimus și ciclosporină, medicamente utilizate pentru a controla răspunsul imun al organismului, care permit organismului să accepte organul transplantat. • Claritromicină, medicament utilizat în tratamentul infecțiilor cauzate de bacterii Spuneţi medicului dumneavoastră sau farmacistului dacă luaţi, aţi luat recent sau s-ar putea să luaţi orice alte medicamente. Olmesartan medoxomil/Amlodipină Accord împreună cu alimente şi băuturi Olmesartan medoxomil/Amlodipină Accord poate fi luat cu sau fără alimente. Înghiţiţi comprimatele cu o cantitate suficientă de lichid (de exemplu cu un pahar cu apă). Dacă este posibil, luaţi-vă doza zilnică la aceeaşi oră, în fiecare zi, de exemplu dimineaţa. Persoanele care utilizează Olmesartan medoxomil/Amlodipină Accord nu trebuie să consume suc de grepfrut sau grepfrut. Acest lucru este necesar deoarece grepfrutul şi sucul de grepfrut pot duce la creşterea concentraţiei substanţei active, amlodipină, în sânge, care poate determina o creştere imprevizibilă a efectului de scădere a tensiunii arteriale al Olmesartan medoxomil/Amlodipină Accord. Vârstnici Dacă aveţi vârsta peste 65 de ani, medicul dumneavoastră vă va verifica în mod regulat tensiunea arterială, la orice creştere a dozei, pentru a se asigura că nu vă scade prea mult tensiunea arterială. Pacienţi aparţinând rasei negre Ca şi în cazul altor medicamente similare, efectul de scădere a tensiunii arteriale al Olmesartan medoxomil/Amlodipină Accord poate fi ceva mai mic la pacienţii care aparţin rasei negre. Sarcina şi alăptarea Sarcina Trebuie să anunţaţi medicul în cazul în care credeţi că sunteţi gravidă (sau intenţionaţi să rămâneţi gravidă). În mod normal, medicul dumneavoastră vă va sfătui să opriţi utilizarea Olmesartan medoxomil/Amlodipină Accord înainte de a rămâne gravidă sau imediat ce aţi aflat că sunteţi gravidă şi vă va recomanda un alt medicament în loc de Olmesartan medoxomil/Amlodipină Accord. Olmesartan medoxomil/Amlodipină Accord nu este recomandat la începutul sarcinii şi nu trebuie utilizat în sarcina mai mare de trei luni, deoarece acesta poate afecta grav copilul dumneavoastră dacă este utilizat după cea de a treia lună de sarcină. Dacă rămâneţi gravidă în timpul tratamentului cu Olmesartan medoxomil/Amlodipină Accord, vă rugăm să-l informaţi şi să mergeţi la medicul dumneavoastră, fără întârziere. Alăptarea Informaţi-vă medicul dacă alăptaţi sau intenţionaţi să alăptaţi. S-a demonstrat că amlodipina trece în laptele matern în cantități mici. Olmesartan medoxomil/Amlodipină Accord nu este recomandat mamelor care alăptează, iar medicul dumneavoastră trebuie să vă aleagă un alt tratament în cazul în care doriţi să alăptaţi, în special dacă este vorba despre un copil nou născut sau născut prematur. Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului dumneavoastră sau farmacistului pentru recomandări înainte de a lua acest medicament. 5 Conducerea vehiculelor şi folosirea utilajelor În timpul tratamentului pentru tensiunea arterială mare puteţi să vă simţiţi somnoros, cu stare de rău sau să prezentaţi ameţeli sau durere de cap. Dacă observaţi astfel de efecte, nu conduceţi vehicule şi nu folosiţi utilaje până la dispariţia simptomelor. Cereţi sfatul medicului dumneavoastră. Olmesartan medoxomil/Amlodipină Accord conține lactoză Acest medicament conține lactoză (un tip de zahăr). Dacă medicul dumneavoastră v-a spus că aveți intoleranță la unele categorii de glucide, vă rugăm să-l întrebaţi înainte de a lua acest medicament.. 3. Cum să utilizaţi Olmesartan medoxomil/Amlodipină Accord Utilizaţi întotdeauna acest medicament exact aşa cum v-a spus medicul dumneavoastră sau farmacistul. Discutaţi cu medicul dumneavoastră sau cu farmacistul dacă nu sunteţi sigur. ▪ Doza recomandată de Olmesartan medoxomil/Amlodipină Accord este de un comprimat pe zi. ▪ Comprimatele pot fi luate cu sau fără alimente. Înghiţiţi comprimatul cu o cantitate suficientă de lichid (cum este un pahar cu apă). Comprimatul nu trebuie mestecat. Nu luaţi comprimatele cu suc de grepfrut. ▪ Dacă este posibil, luaţi-vă doza zilnică la acelaşi moment al zilei, de exemplu dimineaţa. Dacă utilizaţi mai mult Olmesartan medoxomil/Amlodipină Accord decât trebuie Dacă utilizaţi mai multe comprimate decât trebuie, puteţi să prezentaţi o scădere a tensiunii arteriale cu manifestări cum sunt ameţeli, bătăi rapide sau lente ale inimii. În plămânii dumneavoastră se pot acumula lichide în exces (edem pulmonar), provocând dificultăți de respirație, care pot apărea timp de până la 24-48 de ore după ce ați luat medicamentul. Dacă luaţi mai multe comprimate decât trebuie sau dacă un copil înghite, în mod accidental, câteva comprimate, mergeţi imediat la medicul dumneavoastră sau la camera de gardă a celui mai apropiat departament de urgenţă şi luaţi ambalajul medicamentului sau acest prospect cu dumneavoastră. Dacă uitaţi să utilizaţi Olmesartan medoxomil/Amlodipină Accord Dacă uitaţi să utilizaţi o doză, luaţi doza dumneavoastră normală în ziua următoare, ca de obicei. Nu luaţi o doză dublă pentru a compensa doza uitată. Dacă încetaţi să utilizaţi Olmesartan medoxomil/Amlodipină Accord Este important să continuaţi să utilizaţi Olmesartan medoxomil/Amlodipină Accord, cu excepţia cazului în care medicul dumneavoastră vă spune să întrerupeţi tratamentul. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. Dacă apar, acestea sunt cel mai adesea uşoare şi nu necesită oprirea tratamentului. Cu toate că nu apar la multe persoane, următoarele reacţii adverse pot fi grave: În timpul tratamentului cu Olmesartan medoxomil/Amlodipină Accord pot să apară reacţii alergice care pot afecta întregul organism, cu umflarea feţei, gurii şi/sau laringelui (organul vorbirii) însoţite de mâncărimi şi erupţie trecătoare pe piele. Dacă se întâmplă aceste lucruri, întrerupeţi administrarea de Olmesartan medoxomil/Amlodipină Accord şi contactaţi-l imediat pe medicul dumneavoastră. 6 Olmesartan medoxomil/Amlodipină Accord poate provoca scăderea prea mare a tensiunii arteriale la indivizii sensibili sau ca rezultat al unei reacţii alergice. Acest lucru poate provoca senzaţie de confuzie uşoară sau leşin. Dacă se întâmplă acest lucru, întrerupeţi administrarea de Olmesartan medoxomil/Amlodipină Accord, contactaţi-l imediat pe medicul dumneavoastră şi staţi culcat la orizontală. Cu frecvență necunoscută: frecvența nu poate fi estimată din datele disponibile Dacă manifestați simptome precum îngălbenirea albului ochilor, urină închisă la culoare, mâncărimi ale pielii, chiar dacă ați început tratamentul cu Olmesartan medoxomil/Amlodipină Accord cu mai mult timp în urmă, contactați-l imediat pe medicul dumneavoastră, care vă va evalua simptomele și va decide cum să vă continuați tratamentul pentru tensiunea arterială. Alte reacţii adverse posibile ale Olmesartan medoxomil/Amlodipină Accord: Frecvente: pot afecta până la 1 din 10 persoane Ameţeli, durere de cap, umflarea gleznelor, picioarelor, gambelor, mâinilor sau braţelor, oboseală. Mai puţin frecvente: pot afecta până la 1 din 100 de persoane Ameţeli la ridicarea în picioare, lipsă de energie, furnicături sau amorţeli la nivelul mâinilor sau picioarelor, senzație de învârtire, bătăi puternice ale inimii, bătăi rapide ale inimii, scăderea tensiunii arteriale cu manifestări cum sunt ameţeli, senzaţie de confuzie uşoară, respiraţie dificilă, tuse, greaţă, vărsături, indigestie, diaree, constipaţie, uscăciunea gurii, durere abdominală în partea de sus a abdomenului, erupţie trecătoare pe piele, spasme musculare, durere la nivelul braţelor şi membrelor inferioare, durere la nivelul spatelui, nevoia puternică de a urina, lipsa activității sexuale, incapacitate de a obţine sau de a menţine o erecţie, slăbiciune. De asemenea, au fost observate unele modificări ale rezultatelor analizelor de sânge care includ următoarele: creşterea dar şi scăderea concentraţiilor potasiului din sânge, creşterea concentraţiilor creatininei din sânge, creşterea concentraţiei de acid uric, creşteri ale valorilor unor teste ale funcţiei ficatului (concentraţiile gama glutamil transferazei). Rare: pot afecta până la 1 din 1000 de persoane Hipersensibilitate la medicament, leşin, înroşire şi senzaţie de cald la nivelul feţei, umflături roșii cu mâncărime pe piele (urticarie), umflarea feţei. Reacţii adverse raportate în cazul utilizării de olmesartan medoxomil sau de amlodipină, în mod separat, dar nu cu Olmesartan medoxomil/Amlodipină Accord sau într-o frecvenţă mai mare: Olmesartan medoxomil Frecvente: pot afecta până la 1 din 10 persoane Bronşită, durere de gât, nas înfundat sau curgerea nasului, tuse, durere abdominală, durere la nivelul stomacului, diaree, indigestie, greaţă, durere la nivelul articulaţiilor sau oaselor, durere la nivelul spatelui, sânge în urină, infecţie a tractului urinar, durere în piept, simptome asemănătoare gripei, durere. Modificări ale rezultatelor analizelor de sânge precum creşterea concentraţiilor grăsimilor din sânge (hipertrigliceridemie), ureea din sânge sau creşterea de acid uric şi valori crescute ale anumitor teste ale ficatului şi ale funcţiei musculare. Mai puţin frecvente: pot afecta până la 1 din 100 de persoane Scăderea numărului unui anumit tip de celule ale sângelui, cunoscute sub denumirea de trombocite, care poate determina formarea de vânătăi în urma unei lovituri uşoare sau prelungirea timpului de sângerare; reacţii alergice rapide care pot afecta întreg organismul şi pot produce probleme de respiraţie şi o scădere bruscă de tensiune a sângelui care poate duce chiar la leşin (reacţii anafilactice); angina (durere în piept sau senzaţie de disconfort cunoscută ca angină pectorală); mâncărime; erupţie pe piele, erupţie alergică; erupţie trecătoare pe piele cu urticarie; umflarea feţei; durere musculară; stare de rău. 7 Rare: pot afecta până la 1 din 1000 de persoane Umflarea feţei, gurii şi/sau laringelui (cutia de rezonanţă a vocii), insuficienţă renală acută şi insuficienţă renală; letargie. Amlodipină Foarte frecvente: pot afecta mai mult de 1 din 10 persoane Edem (retenție de lichide) Frecvente: pot afecta până la 1 din 10 persoane Durere abdominală; greaţă, umflarea articulaţiilor, somnolenţă, înroşire şi senzaţie de căldură la nivelul feţei. tulburări de vedere (inclusiv vedere dublă și vedere încețoșată), conștientizarea bătăilor inimii, diaree, constipație, indigestie, crampe, slăbiciune, respirație cu dificultate. Mai puţin frecvente: pot afecta până la 1 din 100 de persoane Probleme la adormire; tulburări de somn; modificări ale dispoziţiei incluzând senzaţie de anxietate; depresie; iritabilitate; frisoane; modificări ale gustului; stare de leşin; ţiuituri în urechi (tinitus); agravarea anginei pectorale (durere sau senzaţie de disconfort în piept); bătăi neregulate ale inimii; nas înfundat sau curgerea nasului; căderea în exces a părului; puncte sau pete de culoare violet la nivelul pielii din cauza unor mici hemoragii (purpură); decolorarea pielii; transpiraţie în exces; erupţie pe piele; mâncărimi; erupție trecătoare pe piele de culoare roșie (urticarie); dureri la nivelul articulaţiilor şi muşchilor; probleme la urinare; urinare frecventă în timpul nopţii; creşterea frecvenţei urinării; mărirea sânilor la bărbaţi; durere în piept; dureri, stare de rău; creştere sau scădere în greutate. Rare: pot afecta până la 1 din 1000 de persoane Confuzie Foarte rare: pot afecta până la 1 din 10000 de persoane Scăderea numărului de celule albe din sânge, care poate determina creşterea riscului de infecţii; o scădere a numărului unui tip de celule sanguine cunoscute sub denumirea de plachete care se pot manifesta prin apariţia mai uşoară de vânătăi sau prelungirea timpului de sângerare; creşterea glucozei în sânge; creştere a tensiunii la nivelul muşchilor sau creşterea rezistenţei la mişcarea pasivă (hipertonie); furnicături şi amorţeli la nivelul mâinilor şi picioarelor; infarct miocardic; inflamaţia vaselor de sânge; inflamaţia ficatului sau a pancreasului; inflamaţia mucoasei stomacului; îngroşarea gingiilor; creşterea valorilor serice ale enzimelor ficatului; îngălbenirea pielii şi a albului ochilor; creşterea sensibilităţii pielii la lumină; reacţii alergice: mâncărimi, erupţie trecătoare pe piele, umflare a feţei, gurii şi/sau laringelui (organul vorbirii), însoţite de mâncărimi şi erupţie trecătoare pe piele, reacții severe ale pielii incluzând erupții intense pe piele, urticarie, înroșire a pielii pe tot corpul, mâncărimi severe, vezicule, descuamarea și umflarea pielii, inflamarea membranelor mucoase, (sindrom Stevens Johnson, necroliză epidermică toxică), care uneori pun viaţa în pericol). Cu frevenţă necunoscută: frecvența nu poate fi estimată din datele disponibile Tremurături, ținută a corpului rigidă, față imobilă ca o mască, mișcări lente, pierderea echilibrului la mers. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 București 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 8 5. Cum se păstrează Olmesartan medoxomil/Amlodipină Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe cutie, blister sau etichetă, după EXP. Data de expirare se referă la ultima zi a lunii respective. Acest medicament nu necesită condiţii speciale de păstrare. Flacon din PEÎD: a se utiliza în decurs de 90 de zile după prima deschidere. Nu aruncaţi niciun medicament pe calea apei sau a reziduurilor menajere. Întrebaţi farmacistul despre cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Olmesartan medoxomil/Amlodipină Accord Substanţele active sunt olmesartan medoxomil şi amlodipină. Olmesartan medoxomil/Amlodipină Accord 20 mg/5 mg: Fiecare comprimat filmat conţine olmesartan medoxomil 20 mg şi amlodipină 5 mg (sub formă de besilat de amlodipină). Olmesartan medoxomil/Amlodipină Accord 40 mg/5 mg: Fiecare comprimat filmat conţine olmesartan medoxomil 40 mg şi amlodipină 5 mg (sub formă de besilat de amlodipină). Olmesartan medoxomil/Amlodipină Accord 40 mg/10 mg: Fiecare comprimat filmat conţine olmesartan medoxomil 40 mg şi amlodipină 10 mg (sub formă de besilat de amlodipină). Celelalte componente sunt: Nucleul comprimatului: Amidon de porumb pregelatinizat, celuloză microcristalină silicifiată (celuloză microcristalină cu dioxid de siliciu coloidal anhidru), lactoză monohidrat, stearat de magneziu, povidonă K-30 Filmul comprimatului: Filmul de culoare albă Opadry II 85F18422 al Olmesartan medoxomil/Amlodipină Accord 20 mg/5 mg conține: Alcool polivinilic, dioxid de titan (E171), macrogol 3350, talc Filmul de culoare galbenă Opadry II 85F520132 al Olmesartan medoxomil/Amlodipină Accord 40 mg/5 mg conține: Alcool polivinilic, talc, dioxid de titan (E171), macrogol 3350, talc, oxid galben de fer (E172) Filmul de culoare maro Opadry II 85F565114 al Olmesartan medoxomil/Amlodipină Accord 40 mg/10 mg conține: Alcool polivinilic, talc, dioxid de titan (E171), macrogol 3350, talc, oxid galben de fer (E172), oxid roșu de fer (E172) Cum arată Olmesartan medoxomil/Amlodipină Accord şi conţinutul ambalajului Comprimatele filmate de Olmesartan medoxomil/Amlodipină Accord 20 mg/5 mg sunt rotunde, de culoare albă, marcate cu ”OA1” pe o față și netede pe cealaltă față. Dimensiune: diametru de 6,10 mm ± 0,20 mm Comprimatele filmate de Olmesartan medoxomil/Amlodipină Accord 40 mg/5 mg sunt rotunde, de culoare albă până la aproape albă, marcate cu ”OA3” pe o față și netede pe cealaltă față. Dimensiune: diametru de 8,10 mm ± 0,20 mm 9 Comprimatele filmate de Olmesartan medoxomil/Amlodipină Accord 40 mg/10 mg sunt rotunde, de culoare roșu-cărămiziu, marcate cu ”OA4” pe o față și netede pe cealaltă față. Dimensiune: diametru de 8,10 mm ± 0,20 mm Blister OPA-Al-PVC/Al: Blister OPA-Al-PVC/Al ce conține 28, 30, 56, 90 sau 98 comprimate sau blistere doze unitare, din OPA-Al-PVC/Al, conținând 28 sau 30 comprimate. Flacon din PEÎD: Flacon din PEÎD, opac, de culoare albă, cu capac alb din polipropilenă, rezistent la copii, care conține 30 sau 90 comprimate. Flacon din PEÎD, opac, de culoare albă, cu capac alb din polipropilenă cu filet continuu, care conține 500 sau 1000 de comprimate. Este posibil ca nu toate mărimile de ambalaj să fie comercializate. "
"Citiţi cu atenţie şi în întregime acest prospect înainte de a începe să luaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei dumneavoastră. - Acest medicament a fost prescris numai pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi semne de boală ca ale dumneavoastră. - Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Oseltamivir Accord şi pentru ce se utilizează 2. Ce trebuie să ştiţi înainte să luaţi Oseltamivir Accord 3. Cum să luaţi Oseltamivir Accord 4. Reacţii adverse posibile 5. Cum se păstrează Oseltamivir Accord 6. Conţinutul ambalajului şi alte informaţii 1. Ce este Oseltamivir Accord şi pentru ce se utilizează • Oseltamivir Accord este utilizat pentru adulţi, adolescenţi, copii şi sugari (inclusiv nou-născuţii la termen) pentru tratarea gripei. Poate fi utilizat atunci când prezentaţi simptome ale gripei şi se cunoaşte că virusul gripal circulă în comunitatea dumneavoastră. • Oseltamivir Accord poate fi de asemenea prescris adulţilor, adolescenţilor, copiilor şi sugarilor cu vârsta peste 1 an pentru prevenirea gripei, de la caz la caz, de exemplu dacă aţi intrat în contact cu o persoană care are gripă. • Oseltamivir Accord poate fi prescris adulţilor, adolescenţilor, copiilor şi sugarilor (inclusiv nounăscuţii la termen), ca tratament preventiv în cazuri excepţionale - de exemplu, dacă există o epidemie globală de gripă (o pandemie de gripă) şi vaccinul gripal sezonier nu furnizează o protecţie suficientă. Oseltamivir Accord conţine oseltamivir, care aparţine unui grup de medicamente numite inhibitori de neuraminidază. Aceste medicamente previn răspândirea virusului gripal în organism. Acestea ajută la uşurarea sau prevenirea simptomelor infecţiei cu virusul gripal. Gripa este o infecţie provocată de un virus. Semnele gripei includ deseori instalarea bruscă a febrei (mai mare de 37,8°C), tuse, curgerea nasului sau nas înfundat, dureri de cap, dureri musculare şi oboseală extremă. Aceste simptome pot fi, de asemenea, provocate şi de alte infecţii. Infecţia gripală reală apare numai în timpul izbucnirilor (epidemiilor) anuale, atunci când virusurile gripale sunt răspândite în comunitatea locală. În afara perioadelor de epidemie, 2 simptomele asemănătoare gripei sunt în general provocate de alte tipuri de boli. 2. Ce trebuie să ştiţi înainte să luaţi Oseltamivir Accord Nu luaţi Oseltamivir Accord • dacă sunteţi alergic (hipersensibil) la oseltamivir sau la oricare dintre celelalte componente ale Oseltamivir Accord, enumerate la punctul 6. Spuneţi medicului dumneavoastră dacă sunteţi în această situaţie. Nu luaţi Oseltamivir Accord. Atenţionări şi precauţii Înainte de a lua Oseltamivir Accord, asiguraţi-vă că medicul dumneavoastră ştie • dacă sunteţi alergic la alte medicamente • dacă aveţi probleme cu rinichii. În acest caz, este posibil să fie necesară ajustarea dozei • dacă aveţi o afecţiune severă, care poate necesita spitalizare imediată • dacă sistemul dumneavoastră imunitar nu funcţionează • dacă aveţi o afecţiune cardiacă sau respiratorie cronică. În timpul tratamentului cu Oseltamivir Accord, spuneţi imediat unui medic: • dacă observaţi modificări ale comportamentului sau dispoziţiei (evenimente neuropsihice), în special la copii şi adolescenţi. Acestea pot fi semne de reacţii adverse rare, dar grave. Oseltamivir Accord nu este un vaccin gripal Oseltamivir Accord nu este un vaccin: acesta tratează infecţia sau previne răspândirea virusului gripal. Un vaccin vă furnizează anticorpi împotriva virusului. Oseltamivir Accord nu va modifica eficacitatea unui vaccin gripal şi este posibil ca medicul dumneavoastră să vă prescrie ambele medicamente. Oseltamivir Accord împreună cu alte medicamente Spuneţi medicului dumneavoastră sau farmacistului dacă luaţi orice alte medicamente, sau aţi luat recent vreunul. Acestea includ medicamentele eliberate fără prescripţie medicală. Următoarele medicamente sunt importante în mod special: • clorpropamidă (utilizată în tratamentul diabetului zaharat) • metotrexat (utilizat de exemplu în tratamentul artritei reumatoide) • fenilbutazonă (utilizată în tratamentul durerii şi inflamaţiei) • probenecid (utilizat în tratamentul gutei) Sarcina şi alăptarea Trebuie să spuneţi medicului dumneavoastră dacă sunteţi gravidă, bănuiţi că sunteţi gravidă sau încercaţi să rămâneţi gravidă, astfel încât medicul să poată decide dacă Oseltamivir Accord este potrivit pentru dumneavoastră. Efectele asupra sugarilor alăptaţi sunt necunoscute. Trebuie să spuneţi medicului dumneavoastră dacă alăptaţi, astfel încât medicul să poată decide dacă Oseltamivir Accord este potrivit pentru dumneavoastră. Adresaţi-vă medicului dumneavoastră sau farmacistului pentru recomandări înainte de a lua acest medicament. Conducerea vehiculelor şi folosirea utilajelor Oseltamivir Accord nu are efect asupra capacităţii dumneavoastră de a conduce vehicule sau de a folosi utilaje. Informaţii despre unele componente ale Oseltamivir Accord 3 Acest medicament conţine sodiu mai puţin de 1 mmol (23 mg) per capsulă, adică practic „nu conţine sodiu” 3. Cum să luaţi Oseltamivir Accord Luaţi acest medicament exact aşa cum v-a spus medicul dumneavoastră. Discutaţi cu medicul dumneavoastră sau cu farmacistul dacă nu sunteţi sigur. Luaţi Oseltamivir Accord cât mai repede posibil, ideal în decurs de două zile de la debutul simptomelor de gripă. Dozele recomandate Pentru tratarea gripei, luaţi două doze pe zi. De obicei, este convenabil să luaţi o doză dimineaţa şi una seara. Este important să terminaţi întregul ciclu de 5 zile, chiar dacă începeţi să vă simţiţi bine mai repede. Pentru pacienții cu un sistem imunitar slăbit, tratamentul va continua timp de 10 zile. Pentru prevenirea gripei sau după contactul cu o persoană infectată, luaţi o doză pe zi, timp de 10 zile. Cel mai bine este să luaţi această doză dimineaţa la micul dejun. În situaţii speciale, cum este epidemia de gripă sau în cazul pacienţilor cu un sistem imunitar slăbit, tratamentul va continua timp de până la 6 sau 12 săptămâni. Doza recomandată este în funcţie de greutatea corporală a pacientului. Trebuie să utilizaţi cantitatea de capsule sau suspensie, cu administrare orală, prescrisă de medic. Adulţi şi adolescenţi cu vârsta de 13 ani şi mai mare Greutate corporală Tratarea gripei: doza pentru 5 zile Tratarea gripei (pacienți imunodeprimați): doza pentru 10 zile* Prevenirea gripei: doza pentru 10 zile 40 kg sau mai mare 75 mg** de două ori pe zi 75 mg** de două ori pe zi 75 mg** o dată pe zi * Pentru pacienții cu un sistem imunitar slăbit, tratamentul este de 10 zile ** 75 mg se pot obţine dintr-o capsulă de 30 mg plus o capsulă de 45 mg Copii cu vârsta cuprinsă între 1 şi 12 ani Greutate corporală Tratarea gripei: doza pentru 5 zile Tratarea gripei (pacienți imunodeprimați): doza pentru 10 zile* Prevenirea gripei: doza pentru 10 zile 10 până la 15 kg 30 mg de două ori pe zi 30 mg de două ori pe zi 30 mg o dată pe zi Mai mare de 15 kg şi până la 23 kg 45 mg de două ori pe zi 45 mg de două ori pe zi 45 mg o dată pe zi Mai mare de 23 kg şi până la 40 kg 60 mg de două ori pe zi 60 mg de două ori pe zi 60 mg o dată pe zi Mai mare de 40 kg 75 mg** de două ori pe zi 75 mg** de două ori pe zi 75 mg** o dată pe zi * Pentru copiii cu un sistem imunitar slăbit, tratamentul este de 10 zile 4 ** 75 mg se pot obţine dintr-o capsulă de 30 mg plus o capsulă de 45 mg Sugari cu vârsta mai mică de 1 an (0 până la 12 luni) Administrarea Oseltamivir Accord la sugari cu vârsta mai mică de 1 an pentru prevenirea gripei în timpul unei pandemii de gripă, trebuie să se bazeze pe decizia medicului, după luarea în considerare a beneficiului potenţial comparativ cu orice risc potenţial asupra sugarului. Greutate corporală Tratarea gripei: doza pentru 5 zile Tratarea gripei (pacienți imunodeprimați): doza pentru 10 zile* Prevenirea gripei: doza pentru 10 zile 3 kg până la 10+ kg 3 mg per kg greutate corporală**, de două ori pe zi 3 mg per kg greutate corporală**, de două ori pe zi 3 mg per kg**, o dată pe zi * Pentru sugarii cu un sistem imunitar slăbit, tratamentul este de 10 zile. ** mg per kg = mg pentru fiecare kilogram de greutate corporală a sugarului. De exemplu: Dacă la vârsta de 6 luni cântăreşte 8 kg, doza este 8 kg x 3 mg per kg = 24 mg Mod de administrare Înghiţiţi capsulele întregi, cu apă. Nu sfărâmaţi sau mestecaţi capsulele. Oseltamivir Accord poate fi luat împreună cu sau fără alimente, deşi administrarea împreună cu alimente poate reduce posibilitatea de a vă simţi sau de a vă fi rău (greaţă sau vărsături). Persoanele cărora le este greu să înghită capsule pot să utilizeze o formă lichidă a medicamentului, Oseltamivir Accord suspensie orală. Dacă aveţi nevoie de Oseltamivir Accord suspensie orală, dar nu este disponibil în farmacie, puteţi prepara Oseltamivir Accord sub formă lichidă folosind aceste capsule. Vezi Prepararea Oseltamivir Accord sub formă lichidă la domiciliu, pe cealaltă pagină. Dacă luaţi mai mult Oseltamivir Accord decât trebuie Opriţi administrarea Oseltamivir Accord şi spuneţi imediat unui medic sau farmacist. În majoritatea cazurilor de supradozaj, pacienţii nu au raportat nicio reacţie adversă. Atunci când reacţiile adverse au fost raportate, acestea au fost similare cu cele observate la dozele normale, aşa cum sunt enumerate la punctul 4. S-a raportat că supradozajul a apărut mai frecvent atunci când Oseltamivir Accord a fost administrat la copii decât în cazul adulţilor sau adolescenţilor. Este necesară prudenţă atunci când se prepară soluţia de Oseltamivir Accord pentru copii şi atunci când se administrează Oseltamivir Accord capsule sau Oseltamivir Accord suspensie la copii. Dacă uitaţi să luaţi Oseltamivir Accord Nu luaţi o doză dublă pentru a compensa doza uitată. Dacă încetaţi să luaţi Oseltamivir Accord Nu există reacţii adverse când opriţi administrarea Oseltamivir Accord. Dar dacă opriţi administrarea Oseltamivir Accord mai devreme decât v-a recomandat medicul dumneavoastră, este posibil ca simptomele gripei să reapară. Urmaţi întotdeauna tratamentul complet aşa cum vi l-a prescris medicul dumneavoastră. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile 5 Ca toate medicamentele, acest medicament poate provoca reacţii adverse, cu toate că nu apar la toate persoanele. Multe dintre reacţiile adverse enumerate mai jos pot apărea, de asemenea, din cauza gripei. De la punerea pe piaţă a oseltamivir, au fost raportate rar următoarele reacţii adverse grave: • Reacţii anafilactice şi anafilactoide: reacţii alergice grave, cu umflare a feţei şi a pielii, erupţie trecătoare pe piele însoţită de mâncărime, tensiune arterială mică şi dificultăţi de respiraţie • Tulburări la nivelul ficatului (hepatită cu evoluţie fulminantă, tulburare a funcţiei ficatului şi icter): îngălbenirea pielii şi a albului ochilor, schimbarea culorii materiilor fecale, modificări ale comportamentului • Angioedem: debut neaşteptat al unei umflări severe a pielii, în special în jurul zonei capului şi a gâtului, incluzând ochii şi limba, cu dificultăţi de respiraţie • Sindromul Stevens-Johnson şi necroliza epidermică toxică: complicată, posibil reacţii alergice care pot pune viaţa în pericol, inflamaţie severă a stratului de piele exterior şi posibil a stratului interior, iniţial cu febră, durere în gât şi oboseală, erupţie trecătoare pe piele, determinând vezicule, băşici, descuamare a unei porţiuni mari de piele, posibile dificultăţi de respiraţie şi tensiune arterială mică • Sângerare la nivel gastrointestinal: sângerare prelungită din intestinul gros sau spută cu sânge • Tulburări neuropsihice, aşa cum sunt descrise mai jos. Dacă observaţi oricare dintre aceste simptome, cereţi imediat ajutor medical. Reacţiile adverse cel mai frecvent raportate (foarte frecvente şi frecvente) la Oseltamivir Accord sunt senzaţia sau starea de rău (greaţă, vărsături), durerea de stomac, tulburări ale stomacului, durerea de cap şi durerea. Aceste reacţii adverse apar mai ales după prima doză de medicament şi de obicei dispar pe măsură ce tratamentul continuă. Frecvenţa acestor reacţii este redusă dacă medicamentul este luat împreună cu alimente. Reacţii rare, dar grave: solicitaţi imediat asistenţă medicală (Acestea pot afecta până la 1 din 1000 persoane) În timpul tratamentului cu Oseltamivir Accord au fost raportate evenimente rare, care includ • Convulsii şi delir, inclusiv alterarea nivelului de conştienţă • Confuzie, comportament anormal • Manie, halucinaţii, agitaţie, anxietate, coşmaruri Acestea sunt raportate în principal în rândul copiilor şi adolescenţilor şi cel mai adesea au început brusc şi s-au remis rapid. Câteva cazuri au determinat leziuni autoprovocate, unele finalizate cu deces. Astfel de evenimente neuropsihice au fost raportate, de asemenea, la pacienţi cu gripă care nu luau Oseltamivir Accord. • Pacienţii, în special copiii şi adolescenţii, trebuie atent monitorizaţi pentru modificările de comportament descrise mai sus. Dacă observaţi oricare dintre aceste simptome, în special la persoane mai tinere, solicitaţi imediat asistenţă medicală. Adulţi şi adolescenţi cu vârsta de 13 ani şi mai mare Reacţii adverse foarte frecvente (pot afecta mai mult de 1 din 10 persoane) 6 • Durere de cap • Greaţă. Reacţii adverse frecvente (pot afecta până la 1 din 10 persoane) • Bronşită • Herpes • Tuse • Ameţeli • Febră • Durere • Durere la nivelul membrelor • Secreţii nazale abundente • Tulburări ale somnului • Durere în gât • Durere la nivelul stomacului • Stare de oboseală • Senzaţie de plin la nivel abdominal superior • Infecţii ale tractului respirator superior (inflamaţia nasului, gâtului şi sinusurilor) • Tulburări la nivelul stomacului • Vărsături. Reacţii adverse mai puţin frecvente (pot afecta până la 1 din 100 persoane) • Reacţii alergice • Alterarea stării de conştienţă • Convulsii • Tulburări ale ritmului inimii • Tulburări uşoare până la severe ale funcţiei ficatului • Reacţii la nivelul pielii (inflamaţia pielii, erupţii trecătoare pe piele, roşii şi însoţite de mâncărime, descuamare a pielii). Reacţii adverse rare (pot afecta până la 1 din 1000 persoane) • Trombocitopenie (număr scăzut de plachete sangvine) • Tulburări vizuale. Copii cu vârsta cuprinsă între 1 şi 12 ani Reacţii adverse foarte frecvente (pot afecta mai mult de 1 din 10 persoane) • Tuse • Senzaţie de nas înfundat • Vărsături. Reacţii adverse frecvente (pot afecta până la 1 din 10 persoane) • Conjunctivită (ochi roşii şi secreţie sau durere oculară) • Inflamaţia urechii şi alte tulburări la nivelul urechilor • Durere de cap 7 • Greaţă • Secreţii nazale abundente • Durere de stomac • Senzaţie de plin la nivel abdominal superior • Tulburări la nivelul stomacului Reacţii adverse mai puţin frecvente (pot afecta până la 1 din 100 persoane) • Inflamaţia pielii • Afecţiuni ale membranei timpanice (timpan). Sugari cu vârsta mai mică de 1 an Reacţiile adverse raportate la sugarii cu vârsta cuprinsă între 0 şi 12 luni sunt similare în cea mai mare parte cu reacţiile adverse raportate la copiii mai mari (cu vârsta de 1 an sau mai mari). În plus, au fost raportate diaree şi erupţie trecătoare pe piele la nivel fesier. Dacă vreuna dintre reacţiile adverse se agravează sau dacă observaţi orice reacţie adversă nemenţionată în acest prospect, vă rugăm să spuneţi medicului dumneavoastră sau farmacistului. Cu toate acestea, • dacă dumneavoastră sau copilul dumneavoastră vă simţiţi rău în mod repetat sau • dacă simptomele gripei se inrăutățesc sau febra persista Spuneţi medicului dumneavoastră cât de curând posibil. Raportarea reacțiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la: Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Oseltamivir Accord A nu se lăsa la vederea şi îndemâna copiilor. Nu utilizaţi acest medicament după data de expirare înscrisă pe blister si cutie după “EXP”. Data de expirare se referă la ultima zi a lunii respective. “Acest medicament nu necesită condiții speciale de păstrare la o temperatură specială. A se păstra în ambalajul original pentru a fi protejat de umiditate"". Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. Păstrarea suspensiei preparate: perioadă de valabilitate de 10 zile când este păstrată la temperaturi de 25C 8 6. Conţinutul ambalajului şi alte informaţii Ce conţine Oseltamivir Accord: Oseltamivir Accord 30 mg capsule Fiecare capsulă conţine fosfat de oseltamivir echivalent cu oseltamivir 30 mg. Celelalte componente sunt: Conținutul capsulei: Amidon pregelatinizat de porumb, Croscarmeloză sodică Povidonă K 30, Talc, Stearilfumarat de sodiu Învelișul capsulei: Gelatină, Dioxid de titan (E 171), Oxid galben de fer (E 172) Cerneala de imprimare: Shellac (E 904), propilen glicol (E 1520) FD & C albastru # 2 lac de aluminiu (E 132). Oseltamivir Accord 45 mg capsule Fiecare capsulă conţine fosfat de oseltamivir echivalent cu oseltamivir 45 mg. Celelalte componente sunt: Amidon pregelatinizat de porumb, Croscarmeloză sodică Povidonă K 30, Talc, Stearilfumarat de sodiu Învelișul capsulei: Gelatină, Dioxid de titan (E 171), Oxid negru de fer (E 172) Cerneala de imprimare: Shellac (E 904), propilen glicol (E 1520), FD & C albastru # 2 lac de aluminiu (E 132). Oseltamivir Accord 75 mg capsule Fiecare capsulă conţine fosfat de oseltamivir echivalent cu oseltamivir 75 mg. Celelalte componente sunt: Amidon pregelatinizat de porumb, Croscarmeloză sodică Povidonă K 30, Talc, Stearilfumarat de sodiu Învelișul capsulei: Gelatină, Dioxid de titan (E171), 9 Oxid galben de fer (E 172) Oxid negru de fer (E 172) Cerneala de imprimare: Shellac (E 904), propilen glicol (E 1520), FD & C albastru # 2, lac de aluminiu (E 132). Cum arată Oseltamivir Accord şi conţinutul ambalajului Oseltamivir Accord 30 mg capsule Capsule din gelatină de mărimea ""4"", cu capac și corp opac de culoare galben deschis, imprimate cu “IN3” cu cerneală albastră pe capac și netede pe corp, conținând granule de culoare albă până la aproape albă (dimensiuni 14,00 mm - 14,80 mm). Oseltamivir Accord 45 mg capsule Capsule din gelatină de mărimea ""4"", cu capac și corp opac de culoare gri deschis, imprimate cu “IN2” cu cerneală albastră pe capac și netede pe corp, conținând granule de culoare albă până la aproape albă (dimensiuni 14,00 mm - 14,80 mm). Oseltamivir Accord 75 mg capsule Capsule din gelatină de mărimea ""4"", cu capac și corp opac de culoare gri deschis, imprimate cu “IN1” cu cerneală albastră pe capac și netede pe corp, conținând granule de culoare albă până la aproape albă (dimensiuni 17,40 mm - 18,20 mm). Oseltamivir Accord este disponibil în blister (PVC/PVDC-ALU) sau în blister perforat pentru eliberarea de doze unitare, în cutii cu 10 capsule. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricanții Deţinătorul autorizaţiei de punere pe piaţă Accord Healthcare Polska Sp. z o.o Ul. Tasmowa 7, 02-677 Warszawa Polonia Fabricanții Accord Healthcare Polska Sp. z o.o ul. Lutomierska 50, 95-200 Pabianice, Polonia Accord Healthcare B.V. Winthontlaan 200, 3526 KV Utrecht, Țările de Jos Acest medicament este autorizat în Statele Membre ale Spaţiului Economic European sub următoarele denumiri comerciale: Numele Statului Membru Denumirea comercială a medicamentului România Oseltamivir Accord 30 mg capsule Oseltamivir Accord 45 mg capsule Oseltamivir Accord 75 mg capsule 10 Spania Oseltamivir Accord 30mg cápsulas duras EFG Oseltamivir Accord 45mg cápsulas duras EFG Oseltamivir Accord 75mg cápsulas duras EFG Acest prospect a fost revizuit în aprilie 2023. 11 Informaţii pentru utilizator Pentru persoanele cărora le este greu sa înghită capsule, inclusiv copiii foarte mici, există forma lichidă a medicamentului, fosfat de oseltamivir suspensie orală. Dacă aveţi nevoie de medicamentul sub formă lichidă, dar nu este disponibil pe piaţă, poate fi preparată în farmacie o suspensie din fosfat de oseltamivir capsule (vezi Informaţii numai pentru profesioniştii din domeniul sănătăţii). Acest produs preparat în farmacie este opţiunea preferată pentru a fi utilizată. Dacă nici produsul preparat în farmacie nu este disponibil, atunci puteţi prepara fosfat de oseltamivir sub formă lichidă din aceste capsule, la domiciliu. Doza este aceeaşi atât pentru tratarea cât şi pentru prevenirea gripei. Diferenţa constă în cât de des se administrează. Prepararea Oeltamivir Accord sub formă lichidă la domiciliu • Dacă aveţi capsule corespunzătoare pentru doza necesară (cum este o capsulă de 30 mg sau 60 mg sau o capsulă de 45 mg sau 75 mg), deschideţi capsula şi amestecaţi conţinutul acesteia cu o linguriţă (sau mai puţin) dintr- un aliment potrivit de dulce. Această variantă este de obicei potrivită pentru copiii cu vârsta mai mare de 1 an. A se vedea setul de instrucţiuni de mai sus. • Dacă aveţi nevoie de doze mai mici, prepararea de fosfat de oseltamivir sub formă lichidă necesită etape suplimentare. Această variantă este potrivită pentru copiii mai mici şi sugari: ei au nevoie de obicei de o doză de fosfat de oseltamivir mai mică de 30 mg sau 45 mg. A se vedea setul de instrucţiuni de mai jos. Copii cu vârsta cuprinsă între 1 şi 12 ani Pentru a prepara o doză de 30 mg sau 60 mg sau o doză de 45 mg sau 75 mg aveţi nevoie de: • Una sau două capsule de Oseltamivir Accord 30 mg sau o capsulă de Oseltamivir Accord 45 mg sau o capsulă de Oseltamivir Accord 75 mg • Un foarfece ascuţit • Un bol mic • O linguriţă (lingură de 5 ml) • Apă • Un aliment dulce pentru a masca gustul amar al pulberii. Exemple sunt: sirop de ciocolată sau de cireşe şi topinguri pentru desert cum este sosul de caramel sau de ciocolată. Sau puteţi prepara sirop de zahăr: amestecaţi o linguriţă de apă cu trei sferturi (3/4) de linguriţă de zahăr. Pasul 1: Verificaţi să fie doza corectă Pentru a stabili cantitatea corectă de medicament care trebuie utilizată, găsiţi greutatea pacientului în partea stângă a tabelului. Priviţi coloana din dreapta pentru a vedea numărul de capsule de care aveţi nevoie să administraţi pacientului o singură doză. Cantitatea este aceeaşi indiferent dacă este tratată 12 sau prevenită gripa. Doza de 30 mg Doza de 60 mg Doza de 45 mg Doza de 75 mg Trebuie să folosiţi numai capsulele de 30 mg pentru dozele de 30 mg sau 60 mg sau capsulele de 45 mg pentru dozele de 45 mg sau capsulele de 75 mg pentru dozele de 75 mg. Nu încercaţi să preparaţi o doză de 45 mg sau 75 mg utilizând conţinutul capsulelor de 30 mg sau Nu încercaţi să preparaţi o doză de 30 mg, 60 mg sau 75 mg utilizând conţinutul capsulelor de 45 mg sau Nu încercaţi să preparaţi o doză de 75 mg utilizând conţinutul capsulelor de 30 mg sau capsulelor 45 mg. Folosiţi în loc, capsula de concentraţie corespunzătoare. Greutatea Doza de fosfat de oseltamivir Numărul de capsule Până la 15 kg 30 mg 1 capsulă de 30 mg Mai mult de 15 kg până la 23 kg 45 mg 1 capsulă de 45 mg Mai mult de 15 kg până la 23 kg 60 mg 2 capsule de 30 mg 40 kg sau mai mult 75 mg 1 capsulă de 75 mg Pasul 2: Răsturnaţi toată pulberea într-un bol Ţineţi o capsulă de 30 mg sau 45 mg sau 75 mg în poziţie verticală deasupra unui bol şi, cu grijă, tăiaţi cu foarfecele capacul rotund. Răsturnaţi toată pulberea în bol. Aveţi grijă cu pulberea, deoarece vă poate irita pielea şi ochii. 13 Pasul 3: Îndulciţi pulberea şi administraţi doza pacientului Adăugaţi o cantitate mică - nu mai mult de o linguriţă – dintr-un aliment dulce peste pulberea din bol. Acesta este pentru a masca gustul amar al pulberii de fosfatului de oseltamivir. Agitați bine amestecul. Administraţi imediat pacientului tot conţinutul bolului. Dacă în bol rămâne o parte din amestec, clătiţi bolul cu o cantitate mică de apă şi administraţi pacientului întreg conţinutul. Repetaţi această procedură de fiecare dată când aveţi nevoie să administraţi acest medicament. Sugari cu vârsta mai mică de 1 an Pentru a prepara o doză unică mai mică, aveţi nevoie de: • O capsulă de fosfat de oseltamivir • Un foarfece ascuţit • Două boluri mici (folosiţi perechi separate de boluri pentru fiecare copil) • O seringă dozatoare pentru administrare orală mai mare pentru a măsura apa – o seringă dozatoare de 5 ml sau 10 ml • O seringă dozatoare pentru administrare orală mai mică cu gradaţii de 0,1 ml pentru a măsura doza de administrare • O linguriţă (lingură de 5 ml) • Apă • Un aliment dulce pentru a masca gustul amar al suspensiei de fosfat de oseltamivir. Exemple sunt: sirop de ciocolată sau sirop de cireşe şi topinguri pentru desert, cum este sosul de caramel sau de ciocolată. Sau puteţi prepara sirop de zahăr: amestecaţi o linguriţă de apă cu trei sferturi (3/4) de linguriţă de zahăr. 14 • Un aliment dulce pentru a masca gustul amar al suspensiei de fosfat de oseltamivir. Exemple sunt: sirop de ciocolată sau sirop de cireşe şi topinguri pentru desert, cum este sosul de caramel sau de ciocolată. Sau puteţi prepara sirop de zahăr: amestecaţi o linguriţă de apă cu trei sferturi (3/4) de linguriţă de zahăr. Pasul 1: Răsturnaţi toată pulberea într-un bol Ţineţi o capsulă de 30 mg sau 45 mg sau 75 mg în poziţie verticală deasupra unuia dintre boluri şi, cu grijă, tăiaţi cu foarfecele capacul rotund. Aveţi grijă cu pulberea: aceasta vă poate irita pielea sau ochii. Răsturnaţi toată pulberea în bol, indiferent de doza pe care o preparaţi. Cantitatea este aceeaşi pentru tratarea sau prevenirea gripei. Pasul 2: Adăugaţi apă pentru a dilua medicamentul Folosiţi seringa dozatoare mai mare pentru a aspira 5 ml de apă pentru capsula de 30 mg sau 7,5 ml pentru capsula de 45 mg sau 12,5 ml pentru capsula de 75 mg. Adăugaţi apă peste pulberea din bol. Agitaţi amestecul cu linguriţa pentru 2 minute. Nu vă îngrijoraţi dacă nu se dizolvă toată pulberea. Pulberea nedizolvată reprezintă doar componente inactive. Pasul 3. Alegeţi cantitatea adecvată pentru greutatea copilului Căutaţi greutatea copilului în partea stângă a tabelului. 15 Coloana din dreapta a tabelului arată cât amestec lichid este necesar să aspiraţi.Sugari cu vârsta mai mică de 1 an (inclusiv nou-născuţii la termen) Greutatea copilului (cea mai apropiată) Cât amestec lichid să aspiraţi 3 kg 1,5 ml 3,5 kg 1,8 ml 4 kg 2,0 ml 4,5 kg 2,3 ml 5 kg 2,5 ml 5,5 kg 2,8 ml 6 kg 3,0 ml 6,5 kg 3,3 ml 7 kg 3,5 ml 7,5 kg 3,8 ml 8 kg 4,0 ml 8,5 kg 4,3 ml 9 kg 4,5 ml 9,5 kg 4,8 ml 10 kg sau mai mult 5,0 ml Copii cu vârsta de 1 an sau mai mare, cântărind mai puțin de 40 kg Greutatea copilului (cea mai apropiată) Cantitatea de amestec care trebuie preparată Până la 15 kg 5,0ml 15 până 23 kg 7,5ml 23 până 40 kg 10,0ml Pasul 4: Aspiraţi amestecul lichid Asiguraţi-vă că aveţi seringa dozatoare de dimensiunea corespunzătoare. Aspiraţi cantitatea corectă de amestec lichid din primul bol. Aspiraţi-l cu grijă astfel încât să nu includă bule de aer. Eliminaţi uşor doza corectă în al doilea bol. Pasul 5: Îndulciţi şi administraţi copilului Adăugaţi o cantitate mică – nu mai mult de o linguriţă – dintr-un aliment dulce în al doilea bol. Acesta este pentru a masca gustul amar al suspensiei de fosfat de oseltamivir. 16 Amestecaţi bine alimentul dulce cu amestecul lichid de fosfat de oseltamivir. Administraţi imediat copilului tot conţinutul celui de-al doilea bol (amestec lichid de fosfat de oseltamivir în care s-a adăugat alimentul dulce). Dacă în cel de-al doilea bol rămâne orice cantitate, clătiţi bolul cu o cantitate mică de apă şi administraţi copilului întreg conţinutul. În cazul copiilor care nu pot bea din bol, administraţi cu ajutorul unei linguriţe sau utilizaţi un flacon pentru a-i administra copilului restul de amestec lichid. Administraţi copilului ceva de băut. Aruncaţi orice cantitate neutilizată de lichid rămasă în primul bol. Repetaţi această procedură de fiecare dată când aveţi nevoie să administraţi acest medicament. 17 Informații destinate exclusiv profesioniștilor din domeniul sănătății Pacienții care nu pot înghiți capsule: Fosfatul de oseltamivir fabricat sub formă de suspensie orală (6 mg/ml) este produsul de preferat pentru pacienții copii și adolescenți și adulți care au dificultăți de înghițire a capsulelor sau în cazul în care sunt necesare doze mai mici. În cazul în care fosfatul de oseltamivir pulbere pentru suspensie orală nu este disponibil, farmacistul poate prepara o suspensie (6 mg/ml) din capsule de fosfat de oseltamivir. În cazul în care nici suspensia preparată în farmacie nu este disponibilă, pacienții pot prepara suspensia din capsule la domiciliu. Pentru administrarea suspensiei preparate în farmacie și pentru procedurile implicate în prepararea la domiciliu trebuie să se asigure dozatoare de doze orale (seringi orale) de volum și gradație corespunzătoare. În ambele cazuri, volumele corecte ar trebui, de preferință, să fie marcate pe dozatoare. Pentru prepararea la domiciliu, trebuie prevăzute dozatoare separate pentru prelevarea volumului corect de apă și pentru măsurarea amestecului fosfat de oseltamivir-apă. Pentru măsurarea a 5,0 ml de apă, trebuie utilizate dozatoare de 5 ml sau 10 ml. "
"Citiţi cu atenţie şi în întregime acest prospect înainte de a începe să utilizaţi acest medicament • Păstraţi acest prospect. S-ar putea să fie necesar să-l recitiţi. • Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale.. • Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4 Ce găsiți în acest prospect 1. Ce este Oxaliplatin Accord şi pentru ce se utilizează 2. Ce trebuie să știți înainte să utilizaţi Oxaliplatin Accord 3. Cum să utilizaţi Oxaliplatin Accord 4. Reacţii adverse posibile 5. Cum se păstrează Oxaliplatin Accord 6. Conținutul ambalajului și alte informaţii 1. Ce este Oxaliplatin Accord şi pentru ce se utilizează Numele medicamentului dumneavoastră este ”Oxaliplatin Accord 5 mg/ml concentrat pentru soluţie perfuzabilă” dar în acest prospect acest va fi numit Oxaliplatin Accord. Substanţa activă din Oxaliplatin Accord este oxaliplatina. Oxaliplatin Accord este un medicament utilizat în tratamentul cancerului de colon (tratamentul cancerului intestinul gros în stagiului III după rezecţia completă a tumorii primare, cancerului de colon şi rect metastazat). Oxaliplatin Accord este utilizat în asociere cu alte medicamente anticanceroase denumite 5-fluorouracil şi acid folinic. Oxaliplatin Accord trebuie dizolvat într-o soluţie perfuzabilă înainte de a fi injectat într-o venă. Oxaliplatin Accord este un medicament antineoplazic şi anticanceros şi conţine platină. 2. Ce trebuie să știți înainte să utilizaţi Oxaliplatin Accord Nu trebuie să vi se administreze Oxaliplatin Accord dacă: - sunteţi alergic la oxaliplatină sau la oricare dintre celelalte componente ale Oxaliplatin Accord, - aveţi deja un număr redus de celule sanguine, - alăptaţi, - aveţi deja senzaţii de furnicături şi vă sunt amorţite degetele de la mâini sau picioare şi aveţi dificultăţi în a efectua acţiuni delicate, cum este încheierea nasturilor, - aveţi probleme severe la nivelul rinichilor. Atenționări și precauții Înainte să utilizaţi Oxaliplatin Accord adresaţi-vă medicului dumneavoastră sau farmacistului - dacă aţi suferit o reacţie alergică la medicamente care conţin platină, cum sunt carboplatină, cisplatină. Reacţiile alergice pot apărea în timpul oricărei perfuzii cu oxaliplatină. 2 - dacă aveţi probleme moderate sau ușoare la nivelul rinichilor, - dacă aveţi orice problemă cu ficatul sau rezultate anormale ale testelor funcţiei hepatice în timpul tratamentului. - dacă aveţi sau aţi avut afecţiuni ale inimii, cum sunt un semnal electric anormal /o înregistrare a activității electrice anormală, numită prelungire a intervalului QT, ritm neregulat al bătăilor inimii sau istoric familial de probleme cu inima. - dacă ați fost vaccinat(ă) recent sau intenționați să vi se administreze orice vaccinuri. În timpul tratamentului cu oxaliplatină, nu ar trebui să fiți imunizat(ă) cu vaccinuri vii sau vii atenuate, precum vaccinul împotriva febrei galbene. Copii și adolescenți Oxaliplatina nu trebuie să fie administrată la copii și adolescenți cu vârsta sub 18 ani. Alte medicamente și Oxaliplatin Accord Spuneți medicului dumneavoastră sau farmacistului dacă luați, ați luat recent sau ar putea lua orice alte medicamente. - 5-fluorouracil (medicament anticanceros) - Eritromicină (un medicament antibiotic) - Salicilați (medicamente pentru ameliorarea durerii) - Granisetron (un medicament antiemetic) - Paclitaxel (medicament anticanceros) - Valproat de sodiu (medicament antiepileptic) Sarcina, alăptarea și fertilitatea Sarcina - Nu se recomandă să rămâneţi gravidă în timpul tratamentului cu oxaliplatină şi trebuie să utilizaţi o metodă eficace de contracepţie. Femeile trebuie să utilizeze măsuri contraceptive corespunzătoare în timpul tratamentului şi timp de 4 luni după încetarea acestuia. - Dacă sunteţi gravidă sau intenţionaţi să rămâneţi gravidă, este foarte important să discutaţi cu medicul dumneavoastră înainte de începerea oricărui tratament. - Dacă rămâneţi gravidă în timpul tratamentului cu oxaliplatină, trebuie să spuneţi imediat medicului dumneavoastră. Alăptarea Nu trebuie să alăptaţi pe durata tratamentului cu oxaliplatină. Fertilitatea - Oxaliplatina poate determina infertilitate, care poate fi ireversibilă. Pacienţii bărbaţi trebuie să ceară recomandări privind conservarea spermei înainte de a începe tratamentul. - Pacienţii bărbaţi sunt sfătuiţi să nu iniţieze conceperea unui copil în timpul tratamentului şi 6 luni după acesta şi să utilizeze măsuri contraceptive corespunzătoare în acest timp. Adresaţi-vă medicului dumneavoastră sau farmacistului pentru recomandări înainte de a lua orice medicament. Conducerea vehiculelor şi folosirea utilajelor Tratamentul cu oxaliplatină are ca rezultat un risc crescut de apariţie a ameţelii, greţei şi vărsăturilor şi a altor simptome neurologice care afectează mersul şi echilibrul. Dacă acestea se întâmplă nu trebuie să conduceţi vehicule şi să folosiţi utilaje. Dacă aveţi probleme de vedere după administrarea oxaliplatinei, nu conduceţi vehicule, nu folosiţi utilaje grele sau nu vă angajaţi în activităţi periculoase. 3. Cum să utilizaţi Oxaliplatin Accord Oxaliplatin Accord se administrează numai la adulţi. Numai pentru o singură utilizare. 3 Doze Doza de Oxaliplatin Accord este calculată în funcţie de suprafaţa dumneavoastră corporală. Aceasta este calculată în funcţie de înălţimea şi greutatea dumneavoastră. Doza uzuală pentru adulţi, inclusiv vârstnici este de 85 mg/m2 suprafaţă corporală. Doza pe care o veţi primi depinde, de asemenea, de rezultatele analizelor de sânge şi dacă aţi avut în trecut reacţii adverse la Oxaliplatin Accord. Mod şi calea de administrare • Oxaliplatin Accord va fi prescris de către un specialist cu experienţă în tratarea cancerului. • Veţi fi tratat de către personalul medical, care vă va administra doza necesară de Oxaliplatin Accord. • Oxaliplatin Accord este administrat pe cale injectabilă într-o venă (perfuzie intravenoasă) timp de 2 până la 6 ore. • Oxaliplatin Accord vă va fi administrat în acelaşi timp cu acidul folinic şi înaintea perfuziei cu 5-fluorouracil. Frecvenţa administrării Perfuzia trebuie să vi se administreze, în mod uzual, la fiecare 2 săptămâni. Durata tratamentului Durata tratamentului va fi stabilită de către medicul dumneavoastră. Tratamentul va fi de maxim 6 luni când se utilizează după intervenţia chirurgicală de îndepărtare a tumorii. Dacă vi se administrează mai mult decât trebuie din Oxaliplatin Accord Deoarece acest medicament vi se va administra de către personalul medical, este puţin probabil să vi se administreze prea mult sau prea puţin. În caz de supradozaj, puteţi prezenta o creştere a reacţiilor adverse. Medicul dumneavoastră va decide tratamentul corespunzător acestor reacţii adverse. Dacă aveţi orice întrebări suplimentare cu privire la tratament, adresaţi-vă medicului dumneavoastră, asistentei medicale sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toatecă nu apar la toate persoanele. Dacă aţi avut orice reacţie adversă este important să spuneţi medicului dumneavoastră înainte de începerea următorului tratament. Veţi găsi descrise mai jos reacţiile adverse pe care le-aţi putea avea. Cele mai grave reacții adverse Spuneți imediat medicului dumneavoastră dacă observați una dintre următoarele: Foarte frecvente (pot afecta mai mult de 1 din 10 persoane) - Alergii/reacții alergice, care apar mai ales în timpul perfuziei, uneori fatale 4 - Stomatită/mucozită (buze sau ulcerații bucale) - număr scăzut de trombocite, vânătăi anormale (trombocitopenie). Medicul dumneavoastră va lua sânge pentru a verifica dacă aveți suficiente celule din sânge înainte de începerea tratamentului și înainte de fiecare curs ulterior. - simptome respiratorii inexplicabile, cum ar fi tuse uscată, dificultăți de respirație sau pocnituri. Frecvente (poate afecta până la 1 din 10 persoane) - Infecție gravă a sângelui pe lângă reducerea globulelor albe din sânge (sepsis neutropenic), care poate fi fatală - Reducerea globulelor albe însoțite de febră> 38,3 °C sau febră prelungită> 38 °C pentru mai mult de o oră (neutropenie febrilă) - Simptome ale unei reacții alergice sau anafilactice cu semne bruște, cum ar fi erupții cutanate, mâncărimi sau urticarie pe piele, dificultăți în înghițire, umflare a feței, buzelor, limbii sau a altor părți ale corpului, dificultăți de respirație, respirație șuierătoare sau dificultăți de respirație, oboseală extremă (s-ar putea să simțiți că o să leșinați). În majoritatea cazurilor, aceste simptome au apărut în timpul perfuziei sau imediat după, dar au fost observate reacții alergice întârziate la ore sau chiar zile după perfuzie. - Durere în piept sau partea superioară a spatelui, dificultăți de respirație și tuse de sânge (simptome de cheaguri în plămâni) Mai puțin frecvente (pot afecta până la 1 din 100 de persoane) - Infecție gravă a sângelui (sepsis), care poate fi fatală. - Blocarea sau umflarea intestinului. - Dificultate de auz, vertij, sunet în urechi Rare (pot afecta până la 1 din 1.000 de persoane) - Sângerare sau vânătăi neașteptate din cauza cheagurilor de sânge răspândite în vasele mici de sânge ale corpului (coagulare intravasculară diseminată), care poate fi fatală - Vânătaie anormală, sângerare sau semne de infecție, cum ar fi dureri în gât și temperatură ridicată - Diaree persistentă sau severă sau vărsături - Pierdere reversibilă pe termen scurt a vederii - Un grup de simptome, cum ar fi dureri de cap, funcționare mentală alterată, convulsii și vedere anormală de la neclaritate la pierderea vederii (simptome ale sindromului leucencefalopatiei reversibile posterioare, o afecțiune neurologică rară) - Oboseală extremă cu număr scăzut de globule roșii și dificultăți de respirație (anemie hemolitică), singur sau combinat cu un număr scăzut de trombocite, vânătăi anormale (trombocitopenie) și boli de rinichi prin care treci puțin sau fără urină (simptome ale sindromului hemolitic-uraemic) - Cicatrizare și îngroșare la nivelul plămânilor cu dificultăți de respirație, uneori fatale (boală pulmonară interstițială). - Dureri în abdomenul superior și dureri de spate asociate cu greață și vărsături Foarte rare (pot afecta până la 1 din 10.000 de persoane) - Boala renală cu puțină urină sau deloc (simptome ale insuficienței renale acute) - Tulburări vasculare ale ficatului (simptomele includ dureri și umflături abdominale, creșterea în greutate și umflarea țesuturilor picioarelor, gleznelor sau a altor părți ale corpului). Cu frecvență necunoscută (frecvența nu poate fi estimată din datele disponibile) - Infecție gravă a sângelui și tensiune arterială scăzută (șoc septic), care poate fi fatală - Ritm cardiac anormal (prelungirea QT), care poate fi observat pe electrocardiograma (ECG), care poate fi fatal - Dureri musculare și umflături, în combinație cu slăbiciune, febră sau urină roșu-brună (simptomele afectării musculare numite rabdomioliză), care pot fi fatale - Dureri abdominale, greață, vărsături sângeroase sau vărsături care arată ca „motive de cafea” sau scaune de culoare închisă/gudronate (simptome de ulcer gastro-intestinal, cu sângerare sau perforație potențială), care pot fi fatale - Scăderea fluxului de sânge către intestin/intestin (ischemie intestinală), care poate fi fatală - Spasmul gâtului care provoacă dificultăți în respirație 5 - Reacție autoimună care duce la reducerea tuturor liniilor de celule sanguine (pancitopenie autoimună) (simptomele includ sângerare ușoară, vânătăi ușoare, lipsa respirației, letargie extremă și slăbiciune și un risc crescut de infecție din cauza stării imun compromise). - Simptome de accident vascular cerebral (incluzând dureri puternice severe de cap, confuzie, probleme de observare la unul sau ambii ochi, amorțeală sau slăbiciune a feței, brațului sau piciorului, de obicei pe o parte, față căzută, probleme cu mersul, amețeli, pierderea echilibrului și dificultăți de vorbire) - Pneumonie (infecție gravă a plămânilor) care poate fi fatală - Noduli hepatici anormali necanceroși (hiperplazie nodulară focală) Alte reacţii adverse cunoscute ale Oxaliplatin Accord sunt: Foarte frecvente (pot afecta mai mult de 1 din 10 persoane): • Oxaliplatin Accord poate afecta nervii (neuropatie senzorială periferică). Puteţi simţi furnicături sau amorţeli în degetele de la mâini şi de la picioare, în jurul gurii sau la nivelul gâtului care pot să apară uneori în asociere cu crampe. Aceste reacţii adverse sunt adesea declanşate de expunerea la frig, de exemplu deschiderea unui frigider sau ţinerea unei băuturi reci. Puteţi avea, de asemenea, dificultăţi în efectuarea sarcinilor delicate, cum este încheierea nasturilor de la haine. Deşi în majoritatea cazurilor aceste simptome dispar complet, există posibilitatea ca simptomele de neuropatie senzorială periferică să persiste şi după sfârşitul tratamentului. Unii pacienţi pot prezenta o senzaţie asemănătoare şocului care trece în jos prin braţe sau torace când îşi apleacă capul în faţă. • Oxaliplatin Accord poate determina uneori o senzaţie neplăcută în gât, în special la înghiţire şi dă senzaţia de scurtare a respiraţiei. Această senzaţie, dacă există, apare de obicei în timpul sau între orele de perfuzie şi poate fi declanşată de expunerea la frig. Deşi neplăcută, aceasta nu va dura mult şi trece fără să fie necesar un tratament. În consecinţă, medicul dumneavoastră poate decide modificarea schemei de tratament. • Oxaliplatin Accord poate determina diaree sau vărsături persistente sau severe, greaţă (senzaţie de rău) şi vărsături (stare de rău); oricum medicamentele împotriva stării de greaţă vă sunt date de obicei de către medic înainte de tratament şi pot fi continuate după tratament. • Oxaliplatin Accord poate determina reducerea temporară a numărului de celule din sânge. Reducerea numărului de celule roşii poate determina anemie (o reducere a celulelor roşii), sângerări anormale sau vânătăi (date de reducerea numărului de plachete). Reducerea numărului de celule albe poate duce la creşterea riscului de apariţie a infecţiilor. Medicul dumneavoastră vă va lua sânge pentru a verifica dacă aveţi suficiente celule sanguine înainte să începeţi tratamentul şi înainte de fiecare cură ulterioară. • Senzaţie de disconfort aproape de sau la locul injecţiei în timpul perfuziei. • Febră, frisoane (tremurături), oboseală uşoară sau severă, dureri corporale. • Modificări ale greutăţii corporale, pierdere sau creştere a apetitului alimentar, tulburări ale gustului, constipaţie. • Durere de cap, durere de spate. • Senzaţii anormale la nivelul limbii cu posibila alterare a vorbirii, stomatită/mucozită (leziuni la nivelul buzelor sau ulceraţii la nivelul gurii). • Durere la nivelul stomacului. • Sângerări anormale, inclusiv sângerări nazale. • Reacţii alergice, erupţie trecătoare pe piele care poate fi însoţită de înroşirea pielii şi mâncărime, pierdere uşoară a părului (alopecie). • Teste de sânge alterate, inclusiv teste care arată modificări în modul în care funcţionează ficatul. Frecvente (pot afecta până la 1 din 10 persoane) • Indigestie şi senzaţie de arsură în capul pieptului, sughiţ, înroşire bruscă a feţei, ameţeli. • Transpiraţie excesivă şi tulburări la nivelul unghiilor, cojire a pielii. • Durere la nivelul pieptului. 6 • Tulburări la nivelul plămânilor şi secreţii nazale. • Dureri articulare și osoase • Durere la urinare şi modificări ale funcţiei renale, modificări ale frecvenţei urinării, deshidratare • Sânge în urină/scaune, umflare a venelor • Tensiune arterială crescută • Depresie şi insomnie. • Conjunctivită şi probleme cu vederea. • Niveluri scăzute ale calciului în sânge. • Umflare a nervilor de la nivelul muşchilor, rigiditate la nivelul gâtului, • Cădere Mai puţin frecvente (pot afecta până la 1 din 100 persoane): • Nervozitate Rare (pot afecta până la 1 din 1000 persoane): • Surditate Cu frecvenţă necunoscută (frecvenţa nu poate fi estimată din datele disponibile) • Vasculită alergică (inflamarea vaselor de sânge) • Convulsii (tremurături necontrolate ale corpului) • Infarct miocardic (atac de cord), angină pectorală (durere sau senzație inconfortabilă în piept) • Inflamație esofagiană (inflamația mucoasei esofagului - tubul care leagă gura cu stomacul - ducând la durere și dificultăți de înghițire) • Risc de cancere noi. Leucemia, o formă de cancer de sânge, a fost raportată la pacienți după ce s-a administrat Oxaliplatin Accord în combinație cu anumite alte medicamente. Discutați cu medicul dumneavoastră despre potențialul riscului crescut de apariție a acestui tip de cancer atunci când vi se administrează Oxaliplatin Accord. Raportarea reacțiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Oxaliplatin Accord Nu lăsați acest medicament la vederea și îndemâna copiilor. Nu utilizaţi acest medicament după data de expirare (EXP) înscrisă pe cutie și pe eticheta flaconului. Data expirării se referă la ultima zi a lunii respective. Înainte de diluare, păstraţi flaconul în cutie pentru a fi protejat de lumină și nu congelați. Stabilitatea chimică şi fizică în utilizare a fost demonstrată pentru 48 de ore la o temperatură cuprinsă între 2°C şi 8°C şi pentru 24 de ore la o temperatură de +25°C. Din punct de vedere microbiologic, perfuzia preparată trebuie utilizată imediat. Dacă nu este utilizată imediat, durata şi condiţiile de păstrare înainte de utilizare reprezintă responsabilitatea utilizatorului şi, în mod normal, nu trebuie să fie mai lungă de 24 de ore la o temperatură cuprinsă între 2°C şi 8°C, cu excepţia cazului în care diluarea a fost efectuată în condiţii aseptice controlate şi validate. 7 Nu utilizaţi Oxaliplatin Accord dacă soluţia nu este limpede şi fără particule în suspensie. Medicamentele nu trebuie aruncate pe calea apei menajere sau a reziduurilor menajere. Întrebaţi farmacistul cum să eliminaţi medicamentele care nu vă mai sunt necesare. Aceste măsuri vor ajuta la protejarea mediului. Oxaliplatin Accord nu trebuie să vină în contact cu ochii sau cu pielea. Dacă există orice scurgeri accidentale, spuneţi imediat medicului sau asistentei medicale. Când perfuzia s-a terminat medicul sau asistenta medicală va arunca orice cantitate rămasă din Oxaliplatin Accord cu prudenţă. 6. Conținutul ambalajului și alte informaţii Ce conţine Oxaliplatin Accord Oxaliplatin Accord concentrat pentru soluţie perfuzabilă conţine substanţa activă oxaliplatină. 1 ml concentrat pentru soluţie perfuzabilă conţine oxaliplatină 5 mg. 10 ml concentrat pentru soluţie perfuzabilă conţine oxaliplatină 50 mg. 20 ml concentrat pentru soluţie perfuzabilă conţine oxaliplatină 100 mg. 40 ml concentrat pentru soluţie perfuzabilă conţine oxaliplatină 200 mg. Celelalte componente sunt: apă pentru preparate injectabile. Cum arată Oxaliplatin Accord şi conţinutul ambalajului Oxaliplatin Accord este o soluţie limpede, incoloră, fără particule vizibile. Fiecare flacon din sticlă este ambalat într-o cutie individuală. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricantul Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7, 02-677 Warszawa, Polonia Fabricantul Accord Healthcare Limited Sage House, 319 Pinner Road North Harrow, Middlesex, HA1 4HF Marea Britanie Accord Healthcare Polska Sp. z o.o ul Lutomierska 50,95-200 Pabianice Polonia Accord Healthcare B.V. Winthontlaan 200, 3526 KV Utrecht, Țările de Jos Acest medicament este autorizat în Statele Membre ale Spaţiului Economic European sub următoarele denumiri comerciale: Numele Statului Membru Numele medicamentului Irlanda Oxaliplatin 5 mg/ml Concentrate for Solution for Infusion Austria Oxaliplatin Accord 5 mg/ml Konzentrat zur Herstellung einer Infusionslösung 8 Belgia Oxaliplatin Accord Healthcare 5 mg/ml concentré pour solution de perfusion / concentraat voor oplossing voor infusie / Konzentrat zur Herstellung einer Infusionslösung Bulgaria Оксалиплатин Акорд 5 mg/ml концентрат за инфузионен разтвор Republica Cehă Oxaliplatin Accord 5 mg/ml Koncentrát pro Přípravu Infuzního Roztoku Germania Oxaliplatin Accord 5 mg/ml Konzentrat zur Herstellung einer Infusionslösung Danemarca Oxaliplatin Accord Healthcare 5 mg/ml koncentrat til infusionsvæske, opløsning Estonia Oxaliplatin Accord 5 mg/ml infusioonilahuse kontsentraat Spania Oxaliplatino Accord 5 mg/ml Concentrado para Solución para Perfusión EFG Finlanda Oxaliplatin Accord 5 mg/ml Infuusiokonsentraatti, Liuosta Varten/ koncentrat till infusionsvätska, lösning Franţa Oxaliplatin Accord Healthcare 5 mg/ml concentré pour solution de perfusion Ungaria Oxaliplatin Accord 5 mg/ml koncentrátum oldatos infúzióhoz Italia Oxaliplatino Accord Healthcare Italia 5 mg/ml Concentrato per soluzione per infusione Letonia Oxaliplatin Accord 5 mg/ml koncentrāts infūziju šķīduma pagatavošanai Lituania Oxaliplatin Accord 5mg/ml koncentratas infuziniam tirpalui Malta Oxaliplatin 5 mg/ml Concentrate for Solution for Infusion Marea Britanie (Irlanda de Nord) Oxaliplatin 5 mg/ml Concentrate for Solution for Infusion Olanda Oxaliplatin Accord 5 mg/ml concentraat voor oplossing voor infusie Polonia Oxaliplatinum Accord, 5 mg/ml, koncentrat do sporządzania roztworu do infuzji Portugalia Oxaliplatina Accord România Oxaliplatin Accord 5 mg/ml concentrat pentru soluţie perfuzabilă Suedia Oxaliplatin Accord 5 mg/ml Koncentrat till Infusionsvätska, Lösning Acest prospect a fost revizuit în iulie 2022. ----------------------------------------------------------------------------------------------------------------- 9 Următoarele informaţii sunt destinate numai medicilor şi personalului medical INSTRUCŢIUNI DE UTILIZARE A OXALIPLATIN ACCORD 1. FORMULARE Oxaliplatin Accord este o soluţie limpede, incoloră care conţine 5mg/ml oxaliplatină. 2. PREZENTARE Oxaliplatin Accord este disponibil în flacone cu doză unică. Cutie cu 1 flacon. 10 ml concentrat pentru soluție perfuzabilă: Concentratul pentru soluţie perfuzabilă este ambalat în flacon tubular (siliconat) din sticlă incoloră de tip I de 15 ml, închis cu dop din cauciuc V9048 FM259/0 OMNIFLEX PLUS 2500/RF de 20 mm şi sigilat cu o capsă din aluminiu de 20 mm, de culoarea lavandei. 20 ml concentrat pentru soluție perfuzabilă: Concentratul pentru soluţie perfuzabilă este ambalat în flacon tubular (siliconat) din sticlă incoloră de tip I de 20 ml, închis cu dop din cauciuc V9048 FM259/0 OMNIFLEX PLUS 2500/RF de 20 mm şi sigilat cu o capsă din aluminiu de 20 mm, de culoarea lavandei. 40 ml concentrat pentru soluție perfuzabilă: Concentratul pentru soluţie perfuzabilă este ambalat în flacon tubular (siliconat) din sticlă incoloră de tip I de 50 ml, închis cu dop din cauciuc V9048 FM259/0 OMNIFLEX PLUS 2500/RF de 20 mm şi sigilat cu o capsă din aluminiu de 20 mm, de culoarea lavandei. Perioada de valabilitate şi păstrare: 2 ani După diluare în soluţie de glucoză 5%, stabilitatea chimică şi fizică în utilizare a fost demonstrată pentru 48 de ore la o temperatură cuprinsă între 2°C - 8°C şi pentru 24 de ore la o temperatură de +25°C. Din punct de vedere microbiologic, perfuzia preparată trebuie utilizată imediat. Dacă nu este utilizată imediat, durata şi condiţiile de păstrare înainte de utilizare sunt responsabilitatea utilizatorului şi, în mod normal, nu trebuie să fie mai lungă de 24 ore la o temperatură cuprinsă între 2°C şi 8°C, cu excepţia cazului în care diluarea a fost efectuată în condiţii aseptice controlate şi validate. A se păstra flaconul în cutie, pentru a fi protejat de lumină. A nu se congela. Inspectaţi vizual soluţia înainte de utilizare. Trebuie utilizate doar soluţii limpezi fără particule în suspensie. Medicamentul este destinat unei singure utilizări. Orice soluție neutilizată trebuie aruncată. 3. RECOMANDĂRI PENTRU MANIPULARE ÎN SIGURANŢĂ Similar altor substanţe potenţial toxice, trebuie acordată atenţie la manipularea şi prepararea soluţiilor de oxaliplatină. Instrucţiuni de manipulare Manipularea acestui medicament citotoxic de către personalul medical, necesită toate precauţiile pentru a garanta protecţia celui care-l manipulează şi a mediului înconjurător. Prepararea soluţiilor injectabile de medicamente citotoxice trebuie realizată de personal specializat, instruit, care cunoaşte medicamentul utilizat, în condiţii care să garanteze integritatea medicamentului, protecţia mediului şi, în special, protecţia personalului care manipulează medicamentele, în conformitate cu procedurile din spital. Este necesară o zonă de preparare rezervată acestui scop. Este interzis a se fuma, mânca şi bea în această zonă. 10 Personalul trebuie dotat cu materiale de manipulare corespunzătoare, în special halate cu mâneci lungi, măşti de protecţie, bonete, ochelari de protecţie, mănuşi de unică folosinţă sterile, materiale de protecţie pentru zona de lucru, recipiente şi saci de colectare pentru deşeuri. Materiile excretate şi conţinutul vărsăturilor trebuie manipulate cu grijă. Femeile gravide trebuie avertizate să evite manipularea medicamentelor citotoxice. Orice recipient spart trebuie tratat cu aceleaşi precauţii şi considerat deşeu contaminat. Deşeurile contaminate trebuie incinerate în containere rigide marcate corespunzător. Vezi punctul de mai jos “Eliminare”. Dacă concentratul pentru soluţie perfuzabilă de oxaliplatină intră în contact cu pielea, spălaţi imediat cu apă din abundenţă. Dacă concentratul pentru soluţie perfuzabilă de oxaliplatină intră în contact cu mucoasele, spălaţi imediat cu apă din abundenţă. 4. PREPARAREA PENTRU ADMINISTRARE INTRAVENOASĂ Precauţii speciale pentru administrare • A NU se utiliza pentru injectare materiale care conţin aluminiu. • A NU se administra medicamentul nediluat. • Se va utiliza ca solvent numai soluţie de glucoză 5%. A NU se dilua pentru perfuzie cu soluţie de clorură de sodiu sau alte soluţii care conţin cloruri. • A NU se amesteca cu alte medicamente în aceeaşi pungă de perfuzie sau administra simultan în aceeaşi linie de perfuzie. • A NU se amesteca cu medicamente sau soluţii alcaline, în special cu 5-fluorouracil, preparate din acid folinic conţinând ca excipient trometamol sau cu săruri de trometamol ale altor substanţe active. Medicamentele sau soluţiile alcaline vor afecta în mod negativ stabilitatea oxaliplatinei. Instrucţiuni pentru utilizarea cu acid folinic (sub formă de folinat de calciu sau folinat disodic) Oxaliplatină 85 mg/m² în soluţie perfuzabilă intravenoasă (i.v.) cu 250 până la 500 ml soluţie de glucoză 5%, se administrează concomitent cu acid folinic (AF) în perfuzie intravenoasă cu soluţie de glucoză 5%, pe durata a 2 până la 6 ore, utilizând o linie perfuzabilă în Y plasată imediat înaintea locului de perfuzare. Cele două medicamente nu trebuie amestecate în aceeaşi pungă de soluţie perfuzabilă. Acidul folinic (AF) nu trebuie să conţină trometamol ca excipient şi trebuie diluat numai cu soluţie izotonă de glucoză 5%, niciodată cu soluţii alcaline sau clorură de sodiu sau soluţii care conţin clorură. Instrucţiuni pentru utilizarea cu 5-fluorouracil Oxaliplatina trebuie întotdeauna administrată înaintea fluoropirimidinelor, adică 5-fluorouracil. După administrarea oxaliplatinei, spălaţi linia de perfuzie şi administraţi apoi 5-fluorouracil. Pentru informaţii suplimentare privind administrarea simultană a altor medicamente cu oxaliplatină, consultaţi rezumatele caracteristicilor respectivelor medicamente. • UTILIZAŢI numai solvenţii recomandaţi (vezi mai jos). • Trebuie utilizate numai soluţii limpezi, fără particule în suspensie 4.1 Diluarea pentru perfuzia intravenoasă Extrageţi cantitatea necesară de soluţie reconstituită din flacon(flacoane) şi apoi diluaţi cu 250 ml până la 500 ml soluţie de glucoză 5% pentru a obţine o concentraţie de oxaliplatină cuprinsă între nu mai puţin de 0,2 mg/ml şi 0,7 mg/ml. Intervalul de concentraţie pentru care stabilitatea fizico-chimică a oxaliplatinei a fost demonstrată, este de la 0,2 mg/ml până la 2,0 mg/ml. Se administrează prin perfuzie intravenoasă. 11 După diluare cu soluţie de glucoză 5%, stabilitatea chimică şi fizică la utilizare a fost demonstrată de la 2°C la 8°C. Din punct de vedere microbiologic, acest preparat perfuzabil trebuie utilizat imediat. Dacă nu este utilizat imediat, durata şi condiţiile de păstrare înainte de utilizare constituie responsabilitatea utilizatorului şi, în mod normal, nu trebuie să depăşească 24 ore la o temperatură de la 2°C la 8°C, decât dacă diluarea a avut loc în condiţii aseptice controlate şi validate. Inspectaţi vizual soluţia înainte de utilizare. Trebuie utilizate numai soluţii limpezi, fără particule în suspensie. Medicamentul este destinat unei singure utilizări. Orice soluție perfuzabilă neutilizată trebuie aruncată (vezi capitolul ”Eliminare” de mai jos). NICIODATĂ nu trebuie utilizată soluţie de clorură de sodiu sau soluţii care conţin cloruri pentru diluare. Compatibilitatea soluţiei de oxaliplatină perfuzabilă a fost testată cu seturi reprezentative de perfuzie pe bază de PVC. 4.2 Perfuzie Administrarea oxaliplatinei nu necesită hidratare anterioară. Oxaliplatina diluată în 250 până la 500 ml soluţie de glucoză 5% pentru a obţine o concentraţie de minimum 0,2 mg/ml, trebuie perfuzată fie într-o venă periferică, fie într-o linie vasculară centrală în decurs de 2 până la 6 ore. Când oxaliplatina este administrată în asociere cu 5-fluorouracil, perfuzia de oxaliplatină trebuie să o preceadă pe cea de 5-fluorouracil. 4.3 Eliminare Resturile de medicament şi toate obiectele utilizate la reconstituire, diluare şi administrare, trebuie eliminate conform procedurilor standard ale spitalului aplicabile medicamentelor citotoxice, cu respectarea legilor în vigoare privind eliminarea deşeurilor periculoase."
"Citiţi cu atenţie şi în întregime acest prospect înainte de a începe să utilizaţi acest medicament deoarece conţine informaţii importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Dacă manifestaţi orice reacţii adverse, adresaţi-vă medicului dumneavoastră, farmacistului sau asistentei medicale. Acestea includ orice posibile reacţii adverse nemenţionate în acest prospect. Vezi pct. 4. Ce găsiţi în acest prospect: 1. Ce este Paclitaxel Accord şi pentru ce se utilizează 2. Ce trebuie să ştiţi înainte să utilizaţi Paclitaxel Accord 3. Cum să utilizaţi Paclitaxel Accord 4. Reacţii adverse posibile 5. Cum se păstrează Paclitaxel Accord 6. Conţinutul ambalajului şi alte informaţii 1. Ce este Paclitaxel Accord şi pentru ce se utilizează Numele medicamentului dumneavoastră este Paclitaxel Accord 6 mg/ml concentrat pentru soluţie perfuzabilă, dar în restul prospectului va fi numit “Paclitaxel Accord”. Paclitaxel aparţine unui grup de medicamente anticanceroase denumite taxani. Aceste medicamente inhibă creşterea celulelor canceroase. Paclitaxel Accord este utilizat pentru tratarea: Cancerului ovarian: • ca terapie de primă linie (după intervenţia chirurgicală iniţială, în asociere cu cisplatina, un medicamentul care conţine platină). • după eşecul terapiei standard cu medicamente care conţin platină. Cancerului de sân: • ca terapie de primă linie pentru boala avansată sau boala care s-a împrăştiat în alte părţi ale corpului (boală metastazică). Paclitaxel Accord este asociat fie cu o antraciclină (de exemplu, doxorubicină), fie cu un medicament numit trastuzumab (la pacienţii pentru care tratamentul cu antraciclină nu este adecvat şi ale căror celule canceroase au o proteină pe suprafaţa lor numită HER-2, vezi Prospectul pentru trastuzumab). • ca tratament adjuvant, după intervenţia chirurgicală iniţială urmată de terapia cu antraciclină şi ciclofosfamidă (AC). • ca terapie de linia a doua la pacienţii care nu au răspuns la tratamentele standard cu antraciclină sau la pacienţii pentru care un astfel de tratament nu trebuie utilizat. Carcinom bronho-pulmonar avansat altul decât cu celule mici: • în asociere cu cisplatina, când intervenţiile chirurgicale şi/sau radioterapia nu sunt adecvate. Sarcom Kaposi la pacienţi cu SIDA: 2 • când alt tratament (adică antracicline înglobate în lipozomi) a fost încercat, dar nu s-a obţinut rezultatul dorit. 2. Ce trebuie să ştiţi înainte să utilizaţi Paclitaxel Accord Nu trebuie să vi se administreze Paclitaxel Accord - dacă sunteţi alergic (hipersensibil) la paclitaxel sau la oricare dintre celelalte componente ale Paclitaxel Accord, în special la ulei de ricin 35 polietoxilat (macrogolglicerol de ricinoleat 35) (enumerate la pct. 6). - dacă alăptaţi. - dacă numărul celulelor dumneavoastră albe din sânge este prea mic (valoarea iniţială a neutrofilelor <1,5 x 109 /l – medicul dumneavoastră vă va sfătui despre aceasta). Medicul dumneavoastră vă va recolta probe de sânge ca să verifice aceasta. - dacă aveţi infecţii grave şi necontrolate şi Paclitaxel Accord este utilizat pentru tratarea sarcomului Kaposi. Dacă oricare dintre acestea sunt aplicabile la dumneavoastră, informaţi medicul înainte de începerea tratamentului cu Paclitaxel Accord. Paclitaxel Accord nu este recomandat pentru utilizarea la copii şi adolescenţi (cu vârsta sub 18 ani). Atenţionări şi precauţii Înainte să utilizaţi Paclitaxel Accord, adresaţi-vă medicului dumneavoastră, farmacistului sau asistentei medicale. Aveţi grijă deosebită când utilizaţi Paclitaxel Accord. Pentru a reduce la minimum reacţiile alergice, vi se vor administra alte medicamente înainte să vi se administreze Paclitaxel Accord. • dacă aveţi reacţii alergice severe (de exemplu, dificultăţi în respiraţie, scurtare a respiraţiei, senzaţie de apăsare la nivelul pieptului, tensiune arterială mică, ameţeli, stare confuzională, reacţii la nivelul pielii, cum sunt erupţia trecătoare pe piele sau umflăturile). • dacă aveţi febră, frisoane, durere în gât sau ulcere la nivelul gurii (semne de supresie a măduvei hematopoietice) • dacă aveţi amorţeli, furnicături, senzaţii de înţepături, sensibilitate la atingere sau slăbiciune în mâini şi picioare (semne de neuropatie periferică); poate fi necesară reducerea dozei de Paclitaxel Accord. • dacă aveţi probleme severe la nivelul ficatului; în acest caz tratamentul cu Paclitaxel Accord nu este recomandat. • dacă aveţi probleme de conducere la nivelul inimii. • dacă aveţi diaree persistentă sau severă, cu febră şi durere de stomac, în timpul sau la scurt timp după tratamentul cu Paclitaxel Accord. Colonul dumneavoastră ar putea fi inflamat (colită pseudomembranoasă). • dacă aţi fost anterior iradiat în zona pieptului (deoarece poate creşte riscul de inflamaţie a plămânilor). • dacă gura dumneavoastră este dureroasă sau roşie (semne de mucozită) şi sunteţi tratat pentru sarcom Kaposi; poate fi necesară o doză mai mică. Spuneţi imediat medicului dumneavoastră dacă aveţi oricare dintre aceste simptome. Paclitaxel Accord trebuie administrat întotdeauna intravenos. Administrarea Paclitaxel Accord în artere poate produce inflamaţia arterelor şi dumneavoastră puteţi prezenta durere, umflături, înroşire şi călduri. Paclitaxel Accord împreună cu alte medicamente Spuneţi medicului dumneavoastră dacă luaţi, aţi luat recent sau s-ar putea să luaţi orice alte medicamente. 3 Adresați-vă medicului dumneavoastră atunci când luați paclitaxel în același timp cu oricare dintre următoarele: - medicamente pentru tratarea infecțiilor (adică antibiotice, cum ar fi eritromicina, rifampicina etc.); întrebați medicul, asistenta sau farmacistul dacă nu sunteți sigur dacă medicamentul pe care îl luați este un antibiotic) și inclusiv medicamente pentru tratarea infecțiilor fungice (de exemplu, ketoconazol) - medicamente utilizate pentru a vă stabiliza dispoziția, de asemenea, uneori, denumite antidepresive (de exemplu, fluoxetină) - medicamente utilizate pentru tratarea convulsiilor (epilepsie) (de exemplu, carbamazepină, fenitoină) - medicamente utilizate pentru a ajuta la scăderea concentraţiilor de lipide din sânge (de exemplu, gemfibrozil); - medicamente utilizate pentru arsuri în capul pieptului sau ulcere stomacale (de exemplu, cimetidină); - medicamente utilizate pentru tratarea HIV și SIDA (de exemplu, ritonavir, saquinavir, indinavir, nelfinavir, efavirenz, nevirapină); - un medicament numit clopidogrel utilizat pentru prevenirea cheagurilor de sânge. Paclitaxel Accord împreună cu alimente, băuturi și alcool Paclitaxel Accord nu este influențat de consumul de alimente şi băuturi. Sarcina, alăptarea și fertilitatea Dacă sunteţi gravidă sau alăptaţi, credeţi că aţi putea fi gravidă sau intenţionaţi să rămâneţi gravidă, adresaţi-vă medicului sau farmacistului pentru recomandări înainte de a lua acest medicament.. Paclitaxel Accord nu trebuie administrat dacă sunteți gravidă, cu excepția cazului în care este recomandat în mod clar. Acest medicament poate provoca defecte la naștere, prin urmare, nu trebuie să rămâneți gravidă în timpul tratamentului cu paclitaxel, iar dumneavoastră și/sau partenerul dumneavoastră trebuie să utilizați o metodă eficientă de contracepție, în timp ce primiți tratament cu paclitaxel și timp de șase luni după terminarea tratamentului. Dacă sarcina apare în timpul tratamentului sau în cele șase luni după terminarea tratamentului, informați-vă imediat medicul. Pacienții de sex masculin tratați cu paclitaxel sunt sfătuiți să nu conceapă un copil în timpul și până la șase luni după tratament. Spuneţi medicului dumneavoastră dacă alăptaţi. Nu se ştie dacă paclitaxelul se excretă în laptele uman. Din cauza posibilităţii de afectare a sugarului, întrerupeţi alăptarea dacă utilizaţi Paclitaxel Accord. Nu reîncepeţi alăptarea dacă medicul dumneavoastră nu vă permite aceasta. Fertilitate Paclitaxelul poate avea un efect anti-fertilitate care ar putea fi ireversibil. Prin urmare, pacienții de sex masculin sunt sfătuiți să solicite sfaturi despre conservarea spermei înainte de tratament. Conducerea vehiculelor şi folosirea utilajelor Paclitaxel Accord poate produce reacţii adverse, cum sunt oboseala (foarte frecventă) şi ameţelile (frecvente), care pot afecta capacitatea dumneavoastră de a conduce vehicule şi folosi utilaje. Dacă aveţi aceste simptome, nu conduceţi vehicule şi nu folosiţi utilaje până când aceste simptome nu dispar complet. Dacă vi se administrează şi alte medicamente ca parte a tratamentului dumneavoastră, trebuie să cereţi sfatul medicului dumneavoastră referitor la conducerea vehiculelor şi folosirea utilajelor. Acest medicament conţine alcool etilic. De aceea, nu este recomandat să conduceţi vehicule sau să folosiţi utilaje imediat după un ciclu de tratament. 4 Informaţii importante privind unele componente ale Paclitaxel Accord Paclitaxel Accord conţine ulei de ricin (50% ulei de ricin 35 polietoxilat) care poate produce reacţii alergice severe. Dacă sunteţi alergic la ulei de ricin, spuneţi medicului dumneavoastră înainte de administrarea Paclitaxel Accord. Paclitaxel Accord conţine alcool etilic (aproximativ 50% alcool etilic) fiecare mililitru de Paclitaxel Accord conţine 0,391 g alcool etilic anhidru. O doză de Paclitaxel Accord de 300 mg/50 ml conţine 20 g alcool etilic, echivalent cu 429 ml bere sau 179 ml vin. Acest medicament poate fi dăunător pentru pacienţii care cunoscuți cu etilism cronic. Conţinutul în alcool etilic trebuie luat în considerare la gravide sau femeile care alăptează, copii şi grupurile de pacienţi cu risc mare, cum sunt pacienţii cu probleme la nivelul ficatului sau epilepsie. Cantitatea de alcool etilic din acest medicament poate modifica efectele altor medicamente. 3. Cum să utilizaţi Paclitaxel Accord • Pentru a reduce la minim reacţiile alergice, vi se vor administra alte medicamente înainte de administrarea Paclitaxel Accord. Aceste medicamente pot fi administrate fie sub formă de comprimate, fie sub formă de soluţie perfuzabilă, fie sub ambele forme. • Vi se va administra Paclitaxel Accord sub formă de perfuzie, într-una din venele dumneavoastră, printr-un filtru inclus în linia de perfuzie. Paclitaxel Accord vi se va administra de către profesionişti din domeniul medical. El sau ea vor prepara soluţia perfuzabilă înainte să vi se administreze. Doza care vi se va administra va depinde, de asemenea, de rezultatele testelor dumneavoastră de sânge. În funcţie de tipul şi severitatea cancerului, vi se va administra Paclitaxel Accord singur sau împreună cu un alt medicament anticanceros. • Paclitaxel Accord trebuie întotdeauna să fie administrat sub formă de perfuzie intravenoasă, cu o durată de 3 sau 24 de ore. De regulă, este administrat o dată la 2 sau 3 săptămâni, cu excepţia cazului în care medicul dumneavoastră decide altfel. Medicul dumneavoastră vă va informa în ceea ce priveşte numărul de cicluri de tratament cu Paclitaxel Accord de care aveţi nevoie. Dacă aveţi orice întrebări suplimentare privind utilizarea acestui medicament, adresaţi-vă medicului dumneavoastră. Dacă vi se administrează mai mult Paclitaxel Accord decât trebuie Nu există un antidot cunoscut pentru supradozajul cu Paclitaxel Accord. Vi se va administra un tratament pentru simptomele dumneavoastră. Dacă se omite administrarea de Paclitaxel Accord Dacă dumneavoastră credeţi că a fost omisă o doză, spuneţi medicului sau asistentei medicale. Nu trebuie administrată doză dublă pentru a compensa doza uitată. Dacă încetaţi să utilizaţi Paclitaxel Accord Medicul dumneavoastră va decide când să întrerupeţi tratamentul cu paclitaxel. Dacă aveţi orice întrebări suplimentare privind utilizarea acestui medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, acest medicament poate provoca reacţii adverse, cu toate că nu apar la toate persoanele. 5 Vă rugăm să spuneţi imediat medicului dumneavoastră dacă observaţi orice semne de reacţii alergice. Acestea pot include unul sau mai multe din următoarele semne: • înroşire bruscă a feţei; • reacţii la nivelul pielii; • mâncărime; • senzaţie de apăsare la nivelul pieptului; • scurtare a respiraţiei sau dificultăţi în respiraţie; • umflături. Toate acestea pot fi semne de reacţii adverse grave. Vă rugăm să spuneţi imediat medicului dumneavoastră: • dacă aveţi febră, frisoane, durere în gât sau ulceraţii la nivelul gurii (semne de supresie a măduvei hematopoietice). • dacă aveţi amorţeală sau slăbiciune în mâini şi picioare (semne de neuropatie periferică). • dacă apare diaree severă sau persistentă, cu febră şi durere la nivelul stomacului. Reacţii adverse foarte frecvente (pot afecta mai mult de 1 din 10 persoane): • Reacţii alergice minore, cum sunt înroşirea bruscă a feţei, erupţie trecătoare pe piele, mâncărime • Infecţii: în principal infecţie respiratorie superioară şi infecţie a tractului urinar • Scurtare a respiraţiei • Durere în gât sau ulceraţii la nivelul gurii, înroşire şi durere a gurii, diaree, senzaţie sau stare de rău (greaţă, vărsături) • Cădere a părului (când se întâmplă, căderea părului este accentuată (peste 50%) la majoritatea pacienților) • Durere musculară, crampe, durere la nivelul articulaţiilor • Febră, frisoane, durere de cap, ameţeli, oboseală, paloare, sângerări, învineţire mai uşoară decât în mod normal • Amorţeli, furnicături sau slăbiciune în mâini şi picioare (toate simptome de neuropatie periferică) * • Testele pot arăta: reducere a numărului de plachete, celule albe sau roşii din sânge, tensiune arterială mică * Poate persista după mai mult de 6 luni de la oprirea administrării paclitaxelului Reacţii adverse frecvente (pot afecta până la 1 din 10 persoane): • Modificări uşoare şi temporare la nivelul unghiilor şi pielii, reacţii la locurile de injectare (umflare localizată, durere şi înroşire a pielii) • Testele pot arăta: bătăi lente ale inimii, creştere severă a valorilor serice ale enzimelor hepatice (fosfataza alcalină şi AST - GOT) Reacţii adverse mai puţin frecvente (pot afecta până la 1 din 100 de persoane): • Şoc ca urmare a infecţiilor (cunoscut ca „şoc septic”) • Palpitaţii, disfuncţie cardiacă (bloc AV), bătăi rapide ale inimii, infarct miocardic, detresă respiratorie • Oboseală, transpiraţie, leşin (sincopă), reacţii alergice semnificative, flebită (inflamaţie a venei), umflare a feţei, buzelor, gurii, limbii sau gâtului • Durere de spate, durere în piept, durere la nivelul mâinilor şi picioarelor, frisoane, durere abdominală (durere de burtă) • Testele pot arăta: creştere severă a valorilor bilirubinei (icter), tensiune arterială mare şi cheaguri de sânge Reacţii adverse rare (pot afecta până la 1 din 1000 de persoane): 6 • Scădere a numărului de celule albe din sânge, cu febră şi creşterea riscului de apariţie a infecţiei (neutropenie febrilă) • Afecţiune a nervilor cu stare de slăbiciune la nivelul muşchilor braţelor şi picioarelor (neuropatie motorie) • Scurtare a respiraţiei, embolism pulmonar, fibroză pulmonară, pneumonie interstiţială, dispnee, revărsat pleural • Obstrucţie a intestinului, perforare a intestinului, inflamare a colonului (colită ischemică), inflamare a pancreasului (pancreatită) • Mâncărime, erupţie trecătoare pe piele, înroşire a pielii (eritem) • Otrăvire a sângelui (sepsis), peritonită • Febră, deshidratare, astenie, edem, stare generală de rău • Reacţii de hipersensibilitate grave şi posibil letale (reacţii anafilactice) • Testele pot arăta: creştere a valorilor creatininei în sânge, indicând o insuficienţă renală • Insuficienţă cardiacă Reacţii adverse foarte rare (pot afecta până la 1 din 10 000 de persoane): • Bătăi neregulate şi rapide ale inimii (fibrilaţie atrială, tahicardie supraventriculară) • Afectare bruscă a formării celulelor sanguine (leucemie mieloidală acută, sindrom mielodisplazic) • Afecţiuni ale nervului optic şi/sau tulburări vizuale (scotoame scintilante) • Reducere sau pierdere a auzului (otoxicitate), ţiuituri în urechi (tinitus), vertij • Tuse • Cheaguri de sânge într-un vas de sânge abdominal şi intestinal (tromboză mezenterică), inflamaţie a colonului însoţită uneori de diaree severă persistentă (colită pseudomembranoasă, colită neutropenică), acumulare de lichid în cavitatea peritoneală (ascită), inflamaţie a esofagului, constipaţie • Reacţii de hipersensibilitate grave, incluzând febră, înroşire a pielii, dureri ale articulaţilor şi/sau inflamaţie a ochilor (sindrom Stevens-Johnson), descuamare locală a pielii (necroză epidermică), înroşire cu pete neregulate de culoare roşie (exudative) la nivelul pielii (eritem polimorf), inflamare a pielii cu băşici şi descuamare (dermatită exfoliativă), urticarie, cădere a unghiilor (pacienţii sub tratament trebuie să îşi protejeze mâinile şi picioarele împotriva acţiunii soarelui) • Pierdere a poftei de mâncare (anorexie) • Reacţii de hipersensibilitate grave şi posibil letale cu şoc (şoc anafilactic) • Disfuncţie a ficatului [necroză hepatică, encefalopatie hepatică (ambele cu cazuri raportate de deces)] • Stare de confuzie. Reacţii adverse cu frecvenţă necunoscută (frecvenţa nu poate fi estimată din datele disponibile): • Întărirea/îngroşarea pielii (sclerodermie) • Sindrom de liză tumorală • Edem macular, fotopsie, flocoane vitroase • Flebită • Lupus eritematos sistemic • A fost raportată coagulare intravasculară diseminată sau ""CID"". Aceasta se referă la o afecțiune gravă care face ca oamenii să sângereze prea ușor, să facă cheaguri de sânge prea ușor sau ambele. • Înroșirea și umflarea palmelor sau tălpilor, ceea ce poate duce la exfolierea pielii. Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe ambalaj, după EXP. Data expirării se referă la ultima zi a lunii respective. Înainte de deschidere A nu se păstra la temperaturi peste 25°C. A se păstra în ambalajul original, pentru a fi protejat de lumină. Congelarea nu afectează flacoanele nedeschise. După deschidere înainte de diluare (descrierea condiţiilor) Din punct de vedere microbiologic, după deschiderea flaconului, medicamentul poate fi păstrat maxim 28 de zile la o temperatură de 25°C. În cazul utilizării altor timpi şi condiţii de păstrare, responsabilitatea aparţine utilizatorului. După diluare (descrierea condiţiilor) Din punct de vedere microbiologic, medicamentul diluat trebuie utilizat imediat. Dacă nu este utilizat imediat, păstraţi-l la frigider (2 până la 8°C), nu mai mult de 24 de ore, cu excepţia cazului în care diluarea a avut loc în condiţii aseptice controlate şi validate. Pentru mai multe detalii privind stabilitatea după diluare, vezi pct. pentru profesioniştii din domeniul sănătăţii. Nu utilizaţi medicamentul dacă observaţi o soluţie tulbure sau un precipitat insolubil. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conţinutul ambalajului şi alte informaţii Ce conţine Paclitaxel Accord - Substanţa activă este paclitaxelul. Un ml de concentrat conţine paclitaxel 6 mg. Fiecare flacon conţine 5 ml, 16,7 ml, 25 ml, 50 ml sau 100 ml (echivalent la paclitaxel 30 mg, 100 mg, 150 mg, 300 mg respectiv 600 mg). - Celelalte componente sunt ulei de ricin 35 polietoxilat (macrogolglicerol de ricinoleat 35) şi etanol anhidru. Cum arată Paclitaxel Accord şi conţinutul ambalajului Paclitaxel Accord este o soluţie limpede, incoloră până la uşor gălbuie. Este disponibil în flacoane conţinând 5 ml, 16,7 ml, 25 ml, 50 ml sau 100 ml concentrat pentru soluţie perfuzabilă. Este posibil ca nu toate mărimile de ambalaj să fie comercializate. Deţinătorul autorizaţiei de punere pe piaţă şi fabricantul 8 Deţinătorul autorizaţiei de punere pe piaţă Accord Healthcare Polska Sp. z o.o. ul. Taśmowa 7 02-677 Warszawa, Polonia Fabricantul Accord Healthcare Polska Sp.z o.o., ul. Lutomierska 50,95-200 Pabianice, Polonia Acest medicament este autorizat în Statele Membre ale Spaţiului Economic European sub următoarele denumiri comerciale: Numele Statului Membru Numele medicamentului Olanda Paclitaxel Accord 6 mg/ml concentraat voor oplossing voor infusie Austria Paclitaxel Accord 6 mg/ml Konzentrat zur Herstellung einer Infusionslösung Belgia Paclitaxel Accord Healthcare 6 mg/ml, solution à diluer pour perfusion/ concentraat voor oplossing voor infusie / Konzentrat zur Herstellung einer Infusionslösung Bulgaria Паклитаксел Акорд 6 mg/ml концентрат за инфузионен разтвор Cipru Πακλιταξέλη Ακόρντ 6 mg/ml, συμπύκνωμα για διάλυμα προς έγχυση Germania Paclitaxel Accord 6 mg/ml, Konzentrat zur Herstellung einer Infusionslösung Danemarca Paclitaxel Accord 6 mg/ml koncentrat til infusionsvæske, opløsning Estonia Paclitaxel Accord 6 mg/ml infusioonilahuse kontsentraat Spania Paclitaxel Accord 6 mg/ml, concentrado para solución para perfusión EFG Finlanda Paclitaxel Accord 6 mg/ml, infuusiokonsentraatti, liuosta varten / koncentrat till infusionsvätska, lösning Franţa Paclitaxel Accord 6 mg/ml, solution à diluer pour perfusion Ungaria Paclitaxel Accord 6 mg/ml, koncentrátum oldatos infúzióhoz Irlanda Paclitaxel 6 mg/ml, Concentrate for Solution for Infusion Italia Paclitaxel Accord Healthcare 6 mg/ml concentrato per soluzione per infusione Lituania Paclitaxel Accord 6 mg/ml koncentratas infuziniam tirpalui Letonia Paclitaxel Accord 6 mg/ml koncentrāts infūziju šķīduma pagatavošanai Norvegia Paclitaxel Accord 6 mg/ml konsentrat til infusjonsvæske Polonia Paclitaxelum Accord, 6 mg/ml, koncentrat do sporządzania roztworu do infuzji Portugalia Paclitaxel Accord 6 mg/ml concentrado para solução para perfusão România Paclitaxel Accord 6 mg/ml concentrat pentru soluţie perfuzabilă Suedia Paclitaxel Accord 6 mg/ml koncentrat till infusionsvätska, lösning Slovenia Paclitaxel Accord 6 mg/ml koncentrat za raztopino za infundiranje Republica Slovacă Paclitaxel Accord 6 mg/ml, infúzny koncentrát Marea Britanie (Irlanda de Nord) Paclitaxel 6 mg/ml Concentrate for Solution for Infusion Acest prospect a fost revizuit în iulie 2022. 9 Următoarele informaţii sunt destinate numai profesioniştilor din domeniul sănătăţii: Prepararea soluţiilor perfuzabile: ▪ Flacoanele şi trusele de perfuzie utilizate cu Paclitaxel Accord trebuie să nu conţină DEHP. Aceasta va reduce la minim expunerea pacientului la plastifiantul DEHP (di-2-etilhexi-ftalat), care poate proveni din flacoanele sau trusele de perfuzie din PVC. Utilizarea unor dispozitive de filtrare (de exemplu, IVEX-2) care încorporează tuburi scurte de intrare şi/sau evacuare din PVC plastifiat nu a condus la o eliberare semnificativă de DEHP. ▪ Aveţi grijă în cursul manipulării Paclitaxel Accord, ca în cazul manipulării tuturor medicamentelor antineoplazice. Purtaţi întotdeauna mănuşi de protecţie corespunzătoare la manipularea flacoanelor care conţin paclitaxel. Diluarea trebuie efectuată în condiţii aseptice, de către personal instruit, într-o zonă de preparare rezervată acestui scop. În cazul contactului cu pielea, spălaţi zona respectivă cu apă şi săpun. În cazul contactului cu mucoasele, acestea trebuie clătite bine cu apă. ▪ Nu utilizaţi dispozitivul de preparare Chemo-Dispensing Pin sau dispozitive similare care prezintă componente ascuţite, deoarece ele pot determina intrarea dopului în flacon, rezultând pierderea integrităţii sterilităţii. Etapa 1: Diluarea concentratului Înaintea administrării, Paclitaxel Accord trebuie mai întâi diluat cu una din soluţiile perfuzabile de mai jos: • Soluţie de clorură de sodiu 0,9% • Soluţie de glucoză 5% • Amestec de soluţie de glucoză 5% şi soluţie de clorură de sodiu 0,9% • Soluţie Ringer conţinând glucoză 5% Concentraţie finală de paclitaxel trebuie să fie cuprinsă între 0,3 mg/ml şi 1,2 mg/ml. Trebuie utilizate numai flacoane și truse de perfuzie care să nu conțină DEHP În cursul diluării, soluţiile pot deveni tulburi, aceasta atribuindu-se formulării vehiculului, care nu poate fi îndepărtat prin filtrare. Nu s-au observat pierderi semnificative în ceea ce priveşte puterea de acţiune a medicamentului în urma administrării simulate a soluţiei printr-un tub intravenos conţinând un filtru încorporat. Etapa 2: Administrarea perfuziei Toţi pacienţii trebuie trataţi înainte cu corticosteroizi, antihistaminice şi antagonişti ai receptorilor H2, înaintea administrării Paclitaxel Accord. Nu readministraţi Paclitaxel Accord până când numărul neutrofilelor nu este ≥ 1500/mm3 (≥ 1000/mm3 pentru pacienţii cu sarcom Kaposi) şi numărul trombocitelor nu este ≥ 100000/mm3 (≥ 75000/mm3 pentru pacienţii cu sarcom Kaposi). Evitaţi precipitarea soluţiei perfuzabile: • Utilizaţi soluţia cât mai repede posibil după diluare • Evitaţi agitarea excesivă, vibrarea sau scuturarea • Înainte de utilizare, pregătiţi bine trusele de perfuzie • Verificaţi regulat aspectul perfuziei şi opriţi perfuzarea în cazul apariţiei unui precipitat. Stabilitatea chimică şi fizică a soluţiei diluate în utilizare a fost demonstrată la temperaturi de 5°C şi 25°C, timp de 7 zile, prin diluare cu soluţie perfuzabilă de glucoză 5% şi timp de 14 zile prin diluare cu soluţie perfuzabilă de clorură de sodiu 0,9%. Din punct de vedere microbiologic, medicamentul diluat trebuie utilizat imediat sau menţinut la temperatură de 2°C până la 8°C nu mai mult de 24 de ore. 10 Paclitaxel Accord trebuie administrat printr-un filtru încorporat în linia de perfuzie adecvat prevăzut cu o membrană microporoasă cu diametrul ≤ 0,2 micrometri. Trebuie utilizate flacoane şi truse de perfuzie care nu conţin DEHP. Utilizarea unor dispozitive de filtrare care încorporează tuburi scurte de intrare şi/sau evacuare plastifiate nu a condus la o eliberare semnificativă de DEHP. Etapa 3: Eliminarea Eliminaţi orice produs neutilizat sau material rezidual în conformitate cu reglementările locale pentru manipularea medicamentelor citotoxice. Doze: Dozele recomandate pentru perfuzia intravenoasă de Paclitaxel Accord sunt următoarele: Indicaţie Doză Intervalul între curele de Paclitaxel Accord Prima linie a carcinomului ovarian 135 mg/m2 în decurs de 24 ore, urmat de cisplatină 75 mg/m2 sau 175 mg/m2 în decurs de 3 ore, urmat de cisplatină 75 mg/m2 3 săptămâni A doua linie a carcinomului ovarian 175 mg/m2 în decurs de 3 ore 3 săptămâni Adjuvant în carcinomul de sân 175 mg/m2 în decurs de 3 ore; urmat de tratamentul cu antraciclină şi ciclofosfamidă (AC) 3 săptămâni Prima linie a carcinomului de sân (cu doxorubicină) 220 mg/m2 în decurs de 3 ore, la 24 de ore după doxorubicină (50 mg/m2 ) 3 săptămâni Prima linie a carcinomului de sân (cu trastuzumab) 175 mg/m2 în decurs de 3 ore, după trastuzumab (vezi RCP pentru trastuzumab) 3 săptămâni A doua linie a carcinomului de sân 175 mg/m2 în decurs de 3 ore 3 săptămâni Forma avansată de carcinom bronho-pulmonar altul decât cu celule mici 175 mg/m2 în decurs de 3 ore, urmat de cisplatină 80 mg/m2 3 săptămâni Sarcom Kaposi la pacienţii cu SIDA 100 mg/m2 în decurs de 3 ore 2 săptămâni Nu readministraţi Paclitaxel Accord până când numărul neutrofilelor nu este ≥ 1500/mm3 (≥ 1000/mm3 pentru pacienţii cu sarcom Kaposi) şi numărul trombocitelor nu este ≥ 100000/mm3 (≥ 75000/mm3 pentru pacienţii cu sarcom Kaposi). Pacienţiilor care prezintă neutropenie severă (neutrofilele < 500/mm3 pentru o săptămână sau mai mult) sau cu neuropatie periferică severă trebuie să li se administreze o doză mai mică cu 20% în următoarele cicluri de tratament (25% pentru pacienţii cu SK) (vezi Rezumatul caracteristicilor produsului). Nu există date adecvate disponibile pentru recomandarea modificărilor dozelor la pacienţii cu insuficienţă hepatică uşoară până la moderată. Pacienţii cu insuficienţă hepatică severă nu trebuie trataţi cu Paclitaxel Accord (vezi Rezumatul caracteristicilor produsului). Paclitaxel Accord nu este recomandat pentru utilizarea la copii şi adolescenţi cu vârsta sub 18 ani, din cauza lipsei datelor privind siguranţa şi eficacitatea."
"Citiţi cu atenţie şi în întregime acest prospect înainte de a începe să utilizaţi acest medicament deoarece conține informații importante pentru dumneavoastră. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră, farmacistului sau asistentei medicale. - Dacă manifestați orice reacții adverse, adresați-vă medicului dumneavoastră sau farmacistului. Acestea includ orice posibile reacții adverse nemenționate în acest prospect. Vezi pct. 4. Ce găsiţi în acest prospect: 1. Ce este Paracetamol Accord şi pentru ce se utilizează 2. Înainte să utilizaţi Paracetamol Accord 3. Cum să utilizaţi Paracetamol Accord 4. Reacţii adverse posibile 5. Cum se păstrează Paracetamol Accord 6. Conținutul ambalajului și alte informații 1. Ce este Paracetamol Accord şi pentru ce se utilizează Acest medicament este un analgezic (ameliorează durerea) şi un antipiretic (scade febra). Este indicat pentru tratamentul de scurtă durată al durerii de intensitate moderată, mai ales după o intervenţie chirurgicală, şi pentru tratamentul de scurtă durată al febrei. Utilizarea flaconului de 100 ml este limitată la adulţi, adolescenţi şi copii cu greutate peste 33 kg. 2. Ce trebuie să ştiţi înainte să vi se administreze Paracetamol Accord Nu vi se va administra Paracetamol Accord ▪ dacă sunteţi alergic la paracetamol sau la oricare dintre celelalte componente ale acestui medicament (enumerate la pct. 6) sau la clorhidrat de propacetamol (precursor al paracetamolului). ▪ dacă sunteţi alergic la propacetamol (un alt analgezic și un precursor al paracetamolului). ▪ dacă aveți o boală severă a ficatului. Atenţionări şi precauţii Înainte să utilizaţi Paracetamol Accord, adresaţi-vă medicului dumneavoastră ▪ dacă aveți o boală a ficatului sau a rinichilor sau etilism cronic, ▪ dacă luaţi alte medicamente care conţin paracetamol, ▪ în cazul existenţei unor probleme de nutriţie (malnutriţie) sau deshidratare. 2 Este recomandat să folosiţi un tratament analgezic potrivit administrat oral, de îndată ce această cale de administrare este posibilă. Paracetamol Accord împreună cu alte medicamente Spuneţi medicului dumneavoastră sau farmacistului dacă luaţi sau aţi luat recent orice alte medicamente. Nu administrați orice altceva care conține paracetamol în timpul administrării acestui medicament. Acest medicament conţine paracetamol şi trebuie avut în vedere dacă sunt utilizate alte medicamente care conţin paracetamol sau propacetamol, pentru a nu depăşi doza zilnică recomandată (vezi punctul următor). Spuneţi medicului dumneavoastră dacă luaţi şi alte medicamente care conţin paracetamol sau propacetamol. Trebuie luată în considerare o reducere a dozei pentru tratamentul concomitent cu probenecid. Spuneţi medicului dumneavoastră sau farmacistului dacă luaţi anticoagulante orale. Pot fi necesare verificări atente ale efectului anticoagulantului. Sarcina și alăptarea Dacă este necesar, Paracetamol Accord poate fi utilizat în timpul sarcinii. Trebuie să utilizați cea mai mică doză posibilă care vă reduce durerea și/sau febra și să o utilizați pentru cel mai scurt timp posibil. Adresați-vă medicului dumneavoastră dacă durerea și/sau febra nu sunt reduse sau dacă trebuie să luați medicamentul mai des. Paracetamol Accord poate fi utilizat în timpul alăptării. Conducerea vehiculelor şi folosirea utilajelor Acest medicament nu influenţează capacitatea de a conduce vehicule sau de a folosi utilaje. Acest medicament conţine mai puţin de 1 mmol sodiu (23 mg) pe unitatea de volum, adică practic ""nu conţine sodiu"". 3. Cum să utilizaţi Paracetamol Accord Paracetamol Accord vă va fi administrat de către un profesionist în domeniul sănătății. Doza recomandată este Doze în funcție de greutatea corporală a pacientului (a se vedea mai jos tabelul cu modul de dozare): Greutatea pacientului Doza pe administrare Volumul pe administrare Volumul maxim de Paracetamol Accord (10 mg/ml) pe administrare calculat pentru limita superioară de greutate a grupului (ml)** Doza zilnică maximă* > 33 kg la ≤ 50 kg 15 mg/kg 1,5 ml/kg 75 ml 60 mg/kg, fără a depăşi 3 g > 50 kg şi cu factori suplimentari de risc de hepatotoxicitate 1 g 100 ml 100 ml 3 g > 50 kg şi fără factori suplimentari de 1 g 100 ml 100 ml 4 g 3 Greutatea pacientului Doza pe administrare Volumul pe administrare Volumul maxim de Paracetamol Accord (10 mg/ml) pe administrare calculat pentru limita superioară de greutate a grupului (ml)** Doza zilnică maximă* risc de hepatotoxicitate * Doza zilnică maximă: Doza zilnică maximă aşa cum este prezentată în tabelul de mai sus este pentru pacienţii care nu primesc alte medicamente care conţin paracetamol şi trebuie ajustată corespunzător pentru acei pacienţi care primesc alte medicamente care conţin paracetamol ** Pentru pacienţii cu greutate mai mică sunt necesare volume mai mici. Intervalul minim dintre administrări trebuie să fie de cel puţin 4 ore. La pacienţii cu insuficienţă renală severă intervalul minim dintre administrări trebuie să fie de cel puţin 6 ore. Nu se vor administra mai mult de 4 doze în 24 de ore. Mod de administrare Administrare intravenoasă. RISC DE ERORI DE MEDICAŢIE Aveţi grijă să fie evitate erorile de dozare din cauza confuziei între miligrame (mg) şi mililitri (ml), care pot să determine supradozaj accidental şi deces. Paracetamol Accord vă va fi administrat prin perfuzie în una dintre venele dumneavoastră. Perfuzia va dura aproximativ 15 minute. Dacă vi se pare că efectul acestui medicament este prea puternic sau prea slab, adresaţi-vă medicului dumneavoastră. Pentru flacoanele de 100 ml, trebuie utilizat un ac de 0,8 mm (ac de 21 gauge), iar dopul trebuie perforat vertical, în punctul indicat. Dacă utilizaţi mai mult paracetamol Accord decât trebuie În caz de supradozaj, simptomele apar în general în primele 24 de ore şi cuprind: greaţă, vărsături, lipsa poftei de mâncare, paloare, durere abdominală şi riscul de leziune ale ficatului. În caz de supradozaj, trebuie acordată asistenţă medicală de urgenţă, deoarece există risc de leziuni ireversibile la nivelul ficatului. Spuneți medicului dumneavoastră dacă observați oricare dintre aceste simptome. Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. Reacţii adverse posibile Ca toate medicamentele, Paracetamol Accord poate provoca reacţii adverse, cu toate că nu apar la toate persoanele. ▪ În cazuri foarte rare (pot fi afectate până la 1 din 10000 de persoane, inclusiv rapoarte izolate), poate apărea o erupție cutanată gravă sau reacție alergică. Opriți tratamentul imediat și adresațivă medicului dumneavoastră. ▪ În cazuri rare (pot fi afectate până la 1 din 1000 de persoane), pot să apară: stare generală de rău, scăderea tensiunii arteriale sau modificarea rezultatelor testelor de laborator: concentraţii crescute anormal ale enzimelor ficatului determinate prin teste de sânge. În cazul apariţiei acestora, adresaţi-vă medicului dumneavoastră, deoarece poate fi necesară efectuarea ulterioară regulată a unor teste de sânge. 4 ▪ În cazuri izolate, s-au observat alte modificări ale rezultatelor testelor de laborator, care au necesitat verificări periodice ale sângelui: niveluri anormal de scăzute ale anumitor tipuri de celule sanguine (trombocite, celule albe), care pot duce la sângerări din nas sau gingii. În acest caz, adresați-vă medicului. ▪ Au fost raportate cazuri de înroșire a pielii, înroșire a feței, mâncărimi și bătăi anormale ale inimii. ▪ Au fost raportate cazuri de durere și senzație de arsură la locul injectării. Raportarea reacţiilor adverse Dacă manifestaţi orice reacţii adverse, adresaţi-vă medicului dumneavoastră sau farmacistului. Acestea includ orice posibile reacţii adverse nemenţionate în acest prospect. De asemenea, puteţi raporta reacţiile adverse direct la Agenţia Naţională a Medicamentului şi a Dispozitivelor Medicale din România Str. Aviator Sănătescu nr. 48, sector 1 Bucuresti 011478- RO e-mail: adr@anm.ro Website: www.anm.ro Raportând reacţiile adverse, puteţi contribui la furnizarea de informaţii suplimentare privind siguranţa acestui medicament. 5. Cum se păstrează Paracetamol Accord Nu lăsaţi acest medicament la vederea şi îndemâna copiilor. Nu utilizaţi acest medicament după data de expirare înscrisă pe ambalaj, după EXP. Data de expirare se referă la ultima zi a lunii respective. Flacoane din sticlă: A nu se păstra la frigider sau congela. A se păstra în ambalajul original pentru a fi protejat de lumină. Pungi din plastic: A nu se păstra la temperaturi peste 25°C. A nu se păstra la frigider sau congela. A se păstra în ambalajul original, pentru a fi protejat de lumină. Înainte de administrare, medicamentul trebuie inspectat vizual. Nu utilizaţi acest medicament dacă observaţi eventuale particule sau modificări de culoare. Nu aruncaţi niciun medicament pe calea apei sau a reziduurilor menajere. Întrebaţi farmacistul cum să aruncaţi medicamentele pe care nu le mai folosiţi. Aceste măsuri vor ajuta la protejarea mediului. 6. Conținutul ambalajului și alte informaţii Ce conţine Paracetamol Accord ▪ Substanţa activă este paracetamolul. Un ml conţine paracetamol 10 mg, acest ambalaj conține paracetamol 1000 mg în 100 ml. ▪ Celelalte componente sunt: manitol, dihidrogenofosfat de sodiu dihidrat, hidroxid de sodiu (pentru ajustarea pH-ului), povidonă K-12 şi apă pentru preparate injectabile. Cum arată Paracetamol Accord şi conţinutul ambalajului Paracetamol Accord este o soluţie perfuzabilă limpede, lipsită de particule vizibile și incoloră până la uşor maronie. Paracetamol Accord este furnizat în ambalaje cu 1, 10, 12 și 20 flacoane din sticlă cu capacitatea de 100 ml sau cu 10, 12 și 50 pungi din plastic din poliolefină cu capacitatea de 100 ml, cu o folie protectoare din plastic. Este posibil ca nu toate mărimile de ambalaj să fie comercializate. Următoarele informații sunt destinate numai profesioniștilor în domeniul sănătății: Mai jos găsiți un rezumat asupra dozajului, diluției, administrării și condițiilor de depozitare pentru Paracetamol Accord 10 mg/ml soluție perfuzabilă. Trebuie să consultați Rezumatul Caracteristicilor Produsului pentru informații complete de prescriere. Administrare intravenoasă. Medicamentul este destinat administrării numai la adulți, adolescenți și copii cu greutatea peste 33 kg. Este necesară o monitorizare atentă înainte de sfârșitul perfuziei. Doze Doze în funcție de greutatea corporală a pacientului (a se vedea mai jos tabelul cu modul de dozare): 6 Greutatea pacientului Doza pe administrare Volumul pe administrare Volumul maxim de Paracetamol Accord (10 mg/ml) pe administrare calculat pentru limita superioară de greutate a grupului (ml)** Doza zilnică maximă* > 33 kg la ≤ 50 kg 15 mg/kg 1,5 ml/kg 75 ml 60 mg/kg, fără a depăşi 3 g > 50 kg şi cu factori suplimentari de risc de hepatotoxicitate 1 g 100 ml 100 ml 3 g > 50 kg şi fără factori suplimentari de risc de hepatotoxicitate 1 g 100 ml 100 ml 4 g * Doza zilnică maximă: Doza zilnică maximă aşa cum este prezentată în tabelul de mai sus este pentru pacienţii care nu primesc alte medicamente care conţin paracetamol şi trebuie ajustată corespunzător pentru acei pacienţi care primesc alte medicamente care conţin paracetamol ** Pentru pacienţii cu greutate mai mică sunt necesare volume mai mici. Intervalul minim dintre administrări trebuie să fie de cel puţin 4 ore. La pacienţii cu insuficienţă renală severă intervalul minim dintre administrări trebuie să fie de cel puţin 6 ore. Nu se vor administra mai mult de 4 doze în 24 de ore. Mod de administrare RISC DE ERORI DE MEDICAŢIE Aveţi grijă să fie evitate erorile de dozare din cauza confuziei între miligrame (mg) şi mililitri (ml), care pot să determine supradozaj accidental şi deces. Paracetamol Accord se administraează în perfuzie intravenoasă cu durată de 15 minute."
"Citiţi cu atenţie şi în întregime acest prospect înainte de a începe să luaţi acest medicament. - Păstraţi acest prospect. S-ar putea să fie necesar să-l recitiţi. - Dacă aveţi orice întrebări suplimentare, adresaţi-vă medicului dumneavoastră sau farmacistului. - Acest medicament a fost prescris pentru dumneavoastră. Nu trebuie să-l daţi altor persoane. Le poate face rău, chiar dacă au aceleaşi simptome cu ale dumneavoastră. - Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să-i spuneţi medicului dumneavoastră sau farmacistului. În acest prospect găsiţi: 1. Ce este PRESTARIUM ARG PLUS 5 mg/1,25 mg şi pentru ce se utilizează 2. Înainte să luaţi PRESTARIUM ARG PLUS 5 mg/1,25 mg 3. Cum să luaţi PRESTARIUM ARG PLUS 5 mg/1,25 mg 4. Reacţii adverse posibile 5. Cum se păstrează PRESTARIUM ARG PLUS 5 mg/1,25 mg 6. Informaţii suplimentare 1. CE ESTE PRESTARIUM ARG PLUS 5 mg/1,25 mg ŞI PENTRU CE SE UTILIZEAZĂ Ce este PRESTARIUM ARG PLUS 5 mg/1,25 mg PRESTARIUM ARG PLUS 5 mg/1,25 mg este o combinaţie a două substanţe active, perindopril şi indapamidă. Este un medicament antihipertensiv şi este utilizat în tratamentul tensiunii arteriale mari (hipertensiune arterială). Pentru ce se utilizează PRESTARIUM ARG PLUS 5 mg/1,25 mg Perindoprilul aparţine unei clase de medicamente numite inhibitori ai ECA. Aceştia acţionează prin lărgirea vaselor de sânge, fapt care face mai uşoară pomparea sângelui de către inimă în vase. Indapamida este un diuretic. Diureticele măresc cantitatea de urină produsă de către rinichi. Totuşi, indapamida este diferită de alte diuretice, deoarece determină o uşoară creştere a cantităţii de urină produsă. Fiecare din cele două substanţe active reduce tensiunea arterială şi acţionează împreună pentru controlul tensiunii arteriale. 2. ÎNAINTE SĂ LUAŢI PRESTARIUM ARG PLUS 5 mg/1,25 mg Nu luaţi PRESTARIUM ARG PLUS 5 mg/1,25 mg - dacă sunteţi alergic la perindopril sau la orice alt inhibitor al ECA, la indapamidă sau la orice altă sulfonamidă sau la oricare dintre celelalte componente ale PRESTARIUM ARG PLUS 5 mg/1,25 mg - dacă aţi prezentat simptome, cum sunt respiraţie şuierătoare, umflare a feţei sau a limbii, mâncărimi intense sau erupţii trecătoare severe pe piele, asociate cu terapia anterioară cu inhibitori ai ECA sau dacă 2 dumneavoastră sau un membru al familiei a prezentat aceste simptome în orice alte circumstanţe (situaţie numită angioedem), dacă aveţi diabet zaharat sau funcţia rinichilor afectată şi urmaţi tratament cu un medicament pentru scăderea tensiunii arteriale care conţine aliskiren, - dacă aveţi insuficienţă hepatică severă sau aveţi encefalopatie hepatică (boală degenerativă a creierului), - dacă aveţi o afecţiune severă a rinichilor sau sunteţi trataţi prin dializă, - dacă aveţi valori mari sau mici ale potasiului în sânge, - dacă sunteţi suspectat că aveţi insuficienţă cardiacă decompensată, netratată (retenţie severă de apă, dificultate la respiraţie), - dacă aveţi peste 3 luni de sarcină (De asemenea este mai bine să evitaţi să luaţi PRESTARIUM ARG PLUS 5 mg/1,25 mg la începutul sarcinii – vezi „Sarcina şi alăptarea”), - dacă alăptaţi. Aveţi grijă deosebită când utilizaţi PRESTARIUM ARG PLUS 5 mg/1,25 mg Dacă vreuna dintre următoarele situaţii este valabilă în cazul dumneavoastră, discutaţi cu medicul dumneavoastră înainte de a lua PRESTARIUM ARG PLUS 5 mg/1,25 mg: - dacă aveţi stenoză aortică (îngustare a vasului de sânge principal care pleacă din inimă) sau cardiomiopatie hipertrofică (boală a muşchiului cardiac) sau stenoză a arterei renale (îngustare a arterei care irigă cu sânge rinichiul), - dacă aveţi orice alte probleme ale inimii sau rinichilor, - dacă aveţi probleme ale ficatului, - dacă aveţi o boală de colagen (o afecţiune a pielii), cum sunt lupus eritematos sistemic sau sclerodermie, - dacă aveţi ateroscleroză (îngroşare a arterelor), - dacă aveţi hiperparatiroidism (hiperactivitate a glandei paratiroide), - dacă aveţi gută, - dacă aveţi diabet zaharat, - dacă urmaţi o dietă cu restricţie de sare sau utilizaţi substituenţi de sare care conţin potasiu, - dacă luaţi litiu sau diuretice care economisesc potasiu (spironolactonă, triamteren), trebuie să evitaţi utilizarea concomitentă de PRESTARIUM ARG PLUS 5 mg/1,25 mg (vezi “Folosirea altor medicamente”) - dacă luaţi oricare dintre următoarele medicamente utilizate pentru tratarea tensiunii arteriale mari: - un blocant al receptorilor angiotensinei II (BRA) (cunoscuţi şi sub denumirea de „sartani” – de exemplu, valsartan, telmisartan, irbesartan), mai ales dacă aveţi probleme ale rinichilor asociate diabetului zaharat - aliskiren. Este posibil ca medicul dumneavoastră să vă verifice funcţia rinichilor, tensiunea arterială şi valorile electroliţilor (de exemplu, potasiu) din sânge, la intervale regulate de timp. Vezi şi informaţiile de la punctul „Nu luați PRESTARIUM ARG PLUS 5 mg/1,25 mg”. Trebuie să îl anunţaţi pe medicul dumneavoastră dacă bănuiţi că sunteţi (sau aţi putea rămâne) gravidă. PRESTARIUM ARG PLUS 5mg/1,25mg nu este recomandat la începutul sarcinii şi nu trebuie utilizat dacă aveţi peste 3 luni de sarcină, deoarece, dacă este utilizat în acest stadiu al sarcinii, vă poate afecta grav copilul (vezi „Sarcina şi alăptarea”). Dacă luaţi PRESTARIUM ARG PLUS 5 mg/1,25 mg, trebuie, de asemenea, să îl informaţi pe medicul dumneavoastră sau personalul medical: - dacă urmează să vi se efectueze anestezie şi/sau o intervenţie chirurgicală, - dacă de curând aţi prezentat diaree sau vărsături, sau sunteţi deshidratat, - dacă urmaţi şedinţe de dializă sau afereză de LDL (care constă în îndepărtarea colesterolului din sânge de către un aparat), - dacă veţi urma un tratament de desensibilizare pentru a reduce efectele alergiei la înţepătura de albină sau viespe, 3 - dacă urmează să efectuaţi o investigaţie medicală care necesită injectarea unei substanţe de contrast iodate (o substanţă care permite vizualizarea cu raze X a organelor, cum sunt rinichii sau stomacul). Sportivii trebuie atenţionaţi că PRESTARIUM ARG PLUS 5 mg/1,25 mg conţine o substanţă activă (indapamida) care poate determina pozitivarea reacţiei la testul antidoping. PRESTARIUM ARG PLUS 5 mg/1,25 mg nu trebuie administrat la copii şi adolescenţi. Folosirea altor medicamente Vă rugăm să spuneţi medicului dumneavoastră sau farmacistului dacă luaţi sau aţi luat recent orice alte medicamente, inclusiv dintre cele eliberate fără prescripţie medicală. Trebuie să evitaţi utilizarea PRESTARIUM ARG PLUS 5 mg/1,25 mg împreună cu: - litiu (folosit în tratamentul depresiei), - diuretice care economisesc potasiu (spironolactonă, triamteren), săruri de potasiu. Tratamentul cu PRESTARIUM ARG PLUS 5 mg/1,25 mg poate fi influenţat de alte medicamente. Este posibil ca medicul dumneavoastră să trebuiască să vă modifice doza și/sau să ia alte măsuri de precauție. Informaţi-l pe medicul dumneavoastră dacă luaţi oricare dintre următoarele medicamente, deoarece pot fi necesare precauţii speciale: - alte medicamente pentru tratamentul tensiunii arteriale mari, inclusiv blocanți ai receptorilor angiotensinei II (BRA) sau aliskiren (vezi și informațiile de la punctele ”Nu luați PRESTARIUM ARG PLUS 5 mg/1,25 mg” și ”Aveți grijă deosebită când utilizați PRESTARIUM ARG PLUS 5 mg/1,25 mg”), - procainamidă (pentru tratamentul bătăilor neregulate ale inimii), - alopurinol (pentru tratamentul gutei), - terfenadină sau astemizol (antihistaminice pentru alergii la graminee sau alte alergii), - corticosteroizi utilizaţi pentru tratamentul diferitelor afecţiuni, inclusiv astmul bronşic sever şi poliartrita reumatoidă, - imunosupresoare utilizate pentru tratamentul afecţiunilor autoimune sau după operaţiile de transplant pentru a preveni respingerea organului transplantat (de exemplu ciclosporina), - medicamente pentru tratamentul cancerului, - eritromicină administrată injectabil (un antibiotic), - halofantrină (utilizată pentru tratamentul unor anumite tipuri de malarie), - pentamidină (utilizată pentru tratamentul pneumoniei), - aur administrat injectabil (utilizat pentru tratamentul poliartritei reumatoide) - vincamină (utilizată pentru tratamentul simptomatic al afecţiunilor cognitive la vârstnici, inclusiv tulburările de memorie), - bepridil (utilizat pentru tratamentul anginei pectorale), - sultopridă (pentru tratamentul psihozelor), - medicamente utilizate pentru tulburări ale ritmului bătăilor inimii (de exemplu, chinidina, hidrochinidina, disopiramida, amiodarona, sotalolul), - digoxină sau alte glicozide cardiace (pentru tratamentul afecţiunilor inimii), - baclofen (pentru tratamentul rigidităţii musculare care apare în afecţiuni cum este scleroza multiplă), - medicamente pentru tratamentul diabetului zaharat, cum sunt insulina sau metforminul, - calciu, inclusiv suplimente care conţin calciu, - laxative stimulante (de exemplu, senna), - medicamente antiinflamatoare nesteroidiene (de exemplu, ibuprofen) sau doze mari de salicilaţi (de exemplu, acid acetilsalicilic), - amfotericină B administrată injectabil (pentru tratamentul infecţiilor fungice severe), - medicamente pentru tratamentul afecţiunilor mintale cum sunt depresia, anxietatea, schizofrenia (de exemplu, antidepresive triciclice, neuroleptice), - tetracosactidă (pentru tratamentul bolii Crohn). 4 Folosirea PRESTARIUM ARG PLUS 5 mg/1,25 mg împreună cu alimente şi băuturi Este de preferat să luaţi PRESTARIUM ARG PLUS 5 mg/1,25 mg înainte de masă. Sarcina şi alăptarea Sarcina Trebuie să-i spuneţi medicului dumneavoastră dacă credeţi că sunteţi (sau aţi putea rămâne) gravidă. În mod obişnuit, medicul dumneavoastră vă va sfătui să opriţi utilizarea PRESTARIUM ARG PLUS 5 mg/1,25 mg înainte de a rămâne gravidă sau imediat după ce aflaţi că sunteţi gravidă şi vă va recomanda să luaţi alt medicament în loc de PRESTARIUM ARG PLUS 5 mg/1,25 mg. PRESTARIUM ARG PLUS 5 mg/1,25 mg nu este recomandat la începutul sarcinii şi nu trebuie utilizat dacă aveţi peste 3 luni de sarcină, deoarece, dacă este administrat după luna a treia de sarcină, vă poate afecta grav copilul. Alăptarea Nu trebuie să luaţi PRESTARIUM ARG PLUS 5 mg/1,25 mg dacă alăptaţi. Spuneţi imediat medicului dumneavoastră dacă alăptaţi sau urmează să începeţi să alăptaţi. Adresaţi-vă imediat medicului dumneavoastră. Conducerea vehiculelor şi folosirea utilajelor De regulă, PRESTARIUM ARG PLUS 5 mg/1,25 mg nu modifică vigilenţa, dar la anumiţi pacienţi pot să apară diferite reacţii adverse cum sunt ameţelile sau slăbiciunea, determinate de scăderea tensiunii arteriale. Dacă vi se întâmplă acest lucru, capacitatea de a conduce sau de a folosi utilaje poate fi afectată. Informaţii importante despre unele componente ale PRESTARIUM ARG PLUS 5 mg/1,25 mg PRESTARIUM ARG PLUS 5 mg/1,25 mg conţine lactoză. Dacă medicul dumneavoastră v-a atenţionat că aveţi o intoleranţă la unele categorii de glucide, adresaţi-vă medicului dumneavoastră înainte de a utiliza acest medicament. 3. CUM SĂ UTILIZAŢI PRESTARIUM ARG PLUS 5 mg/1,25 mg Luaţi întotdeauna PRESTARIUM ARG PLUS 5 mg/1,25 mg exact aşa cum v-a spus medicul dumneavoastră. Trebuie să discutaţi cu medicul dumneavoastră sau cu farmacistul dacă nu sunteţi sigur. Doza uzuală este de un comprimat o dată pe zi. Medicul dumneavoastră poate decide să modifice modul de administrare a dozelor dacă aveţi insuficienţă renală. Luaţi comprimatul preferabil dimineaţa şi înaintea mesei. Înghiţiţi comprimatul cu un pahar de apă. Dacă aţi luat mai mult decât trebuie din PRESTARIUM ARG PLUS 5 mg/1,25 mg Dacă aţi luat prea multe comprimate, contactaţi-l imediat pe medicul dumnevoastră sau departamentul de urgenţă al celui mai apropiat spital. Cea mai frecventă reacţie în caz de supradozaj este tensiunea arterială mică. Dacă apare tensiune arterială semnificativ scăzută (cu simptome cum sunt ameţeli sau leşin), poate fi utilă aşezarea pacientului în poziţie întins pe spate cu picioarele ridicate. Dacă aţi uitat să luaţi PRESTARIUM ARG PLUS 5 mg/1,25 mg Este important să luaţi medicamentul zilnic, deoarece tratamentul regulat este mai eficace. Totuşi, dacă aţi uitat să luaţi o doză de PRESTARIUM ARG PLUS 5 mg/1,25 mg, luaţi doza următoare la momentul obişnuit. Nu luaţi o doză dublă pentru a compensa doza uitată. Dacă încetaţi să luaţi PRESTARIUM ARG PLUS 5 mg/1,25 mg Deoarece tratamentul pentru tensiunea arterială mare este, de obicei, pe toată durata vieţii, trebuie să discutaţi cu medicul dumneavoastră înainte de a întrerupe acest medicament. 5 Dacă aveţi orice întrebări suplimentare cu privire la acest medicament, adresaţi-vă medicului dumneavoastră sau farmacistului. 4. REACŢII ADVERSE POSIBILE Ca toate medicamentele, PRESTARIUM ARG PLUS 5 mg/1,25 mg poate provoca reacţii adverse, cu toate că nu apar la toate persoanele. Întrerupeţi imediat administrarea medicamentului şi spuneţi imediat medicului dumneavoastră, dacă observaţi apariţia oricăreia dintre următoarele reacţii adverse: - umflare a feţei, buzelor, limbii sau gâtului, dificultăţi la respiraţie - ameţeli severe sau leşin - bătăi neobişnuit de rapide sau neregulate ale inimii. În ordinea descrescătoare a frecvenţei, reacţiile adverse pot include: - Reacţii adverse frecvente (apar la mai puţin de 1 din 10 utilizatori, dar la mai mult de 1 din 100 utilizatori): durere de cap, ameţeli, senzaţie de învârtire, crampe şi înţepături, tulburări de vedere, tinitus (senzaţie de zgomote în urechi), senzaţie de confuzie din cauza tensiunii arteriale mici, tuse, scurtare a respiraţiei, tulburări gastro-intestinale (greaţă, vărsături, dureri abdominale, tulburări ale gustului, uscăciune a gurii, dispepsie sau digestie dificilă, diaree, constipaţie), reacţii alergice (cum sunt erupţii trecătoare pe piele, mâncărimi), crampe musculare, senzaţie de oboseală - Reacţii adverse mai puţin frecvente (apar la mai puţin de 1 din 100 utilizatori, dar la mai mult de 1 din 1000 utilizatori): schimbări ale stării de dispoziţie, tulburări ale somnului, bronhospasm (senzaţie de apăsare în piept, respiraţie şuierătoare şi scurtată), angioedem (cu simptome cum sunt respiraţie şuierătoare, umflare a feţei sau limbii), urticarie, purpură (puncte roşii pe piele), probleme ale rinichilor, impotenţă, transpiraţii - Reacţii adverse foarte rare (apar la mai puţin de 1 din 10000 utilizatori): confuzie, tulburări cardiovasculare (bătăi neregulate ale inimii, angină pectorală, infarct miocardic), pneumonie eozinofilică (o formă rară de pneumonie), rinită (nas înfundat sau cu secreţii abundente), manifestări severe pe piele cum este eritemul polimorf. Dacă aveţi lupus eritematos sistemic (o boală de colagen), acesta se poate agrava. Au fost raportate, de asemenea, cazuri de reacţii de fotosensibilitate (modificări ale aspectului pielii) după expunerea la soare sau la radiaţii UVA artificiale. - Reacţii adverse cu frecvenţă necunoscută (care nu poate fi estimată din datele disponibile): leşin, bătăi neregulate ale inimii, care pot pune viaţa în pericol (torsada vârfurilor), aspect anormal al electrocardiogramei, valori serice crescute ale enzimelor hepatice. Pot apărea tulburări la nivelul sângelui, rinichilor, ficatului sau pancreasului şi modificări ale parametrilor de laborator (analize de sânge). Medicul dumneavoastră vă poate recomanda efectuarea de analize ale sângelui pentru a vă urmări starea. În caz de insuficienţă hepatică (afecţiuni ale ficatului), există posibilitatea instalării encefalopatiei hepatice (boală degenerativă la nivelul creierului). Dacă vreuna dintre reacţiile adverse devine gravă sau dacă observaţi orice reacţie adversă nemenţionată în acest prospect, vă rugăm să spuneţi medicului dumneavoastră sau farmacistului. 5. CUM SE PĂSTREAZĂ PRESTARIUM ARG PLUS 5 mg/1,25 mg A nu se lăsa la îndemâna şi vederea copiilor. 6 Nu utilizaţi PRESTARIUM ARG PLUS 5 mg/1,25 mg după data de expirare înscrisă pe cutie şi flacon. Data de expirare se referă la ultima zi a lunii respective. A se ţine flaconul bine închis, pentru a fi protejat de umiditate. Medicamentele nu trebuie aruncate pe calea apei sau a reziduurilor menajere. Întrebaţi farmacistul cum să eliminaţi medicamentele care nu vă mai sunt necesare. Aceste măsuri vor ajuta la protejarea mediului. 6. INFORMAŢII SUPLIMENTARE Ce conţine PRESTARIUM ARG PLUS 5 mg/1,25 mg - Substanţele active sunt perindopril arginină şi indapamidă. Un comprimat filmat conţine perindopril arginină 5 mg (corespunzând la perindopril 3,395 mg) şi indapamidă 1,25 mg. - Celelalte componente ale nucleului comprimatului sunt: lactoză monohidrat, stearat de magneziu, maltodextrină, dioxid de siliciu coloidal anhidru, amidonglicolat de sodiu (tip A), iar filmul comprimatului conţine: glicerol, hipromeloză, macrogol 6000, stearat de magneziu, dioxid de titan (E 171). Cum arată PRESTARIUM ARG PLUS 5 mg/1,25 mg şi conţinutul ambalajului PRESTARIUM ARG PLUS 5 mg/1,25 mg sunt comprimate filmate, de culoare albă, de formă alungită. Un comprimat filmat conţine perindopril arginină 5 mg şi indapamidă 1,25 mg. Comprimatele sunt disponibile în cutii cu 14, 20, 28, 30, 50, 56, 60, 90, 100 sau 500 comprimate filmate. Este posibil ca nu toate mărimile de ambalaj să fie comercializate. "